title,question,answer
Tresenje in napetost,"Pozdravljeni, pred leti ste neki punci svetovali glede treme, da naj vzame beta blokatorje. Vaš citat:beta blokatorje, ki pokrivajo nevrovegetativno simptomatiko treme- tresenje rok,pospešen pulz potenje, občutek nestabilnosti,slabost, pogosto uriniranje. Konec citata. Jaz imam podobne težave s tremo. Ko sem v družbi in da moram recimo prinesti kavo imam tako tremo da se tresem in je nemogoče da bi nesel skodelico oziroma vedno ko sem pod napetostjo se mi trese glas, noge, roke, se potim. Vem da je vse v glavi, vendar si ne morem pomagat. Zanima me katere beta blokatorje bi mi svetovali in če se jih da dobiti brez recepta. Za odgovor se vam zahvaljujem.","ob redni kontroli srčnega utripa in pribeleženju vrednosti v situacijah, ki so kritične za slednje, vam na osnovi težav lahko predpiše beta bloker- propranolol splošni zdravnik, kardiolog ali psihiater, slednji zdravilo predpišemo v smeri dodatne okrepitve učinka antidepresivne terapije. Dr. Jasna Kordić Lašič"
Napad tresavice in razbijanje srca,"Pozdravljeni. Imam napade tresavice in razbijanja srca. Bila pri kardiologu opravil ekg, krvno sliko, rtg prstnega kosa in uz srca. Vse vredu. Je rekel da je verjetno napad panike. Kako si lahko pomagam? Saj ko samo cutim da mi zacne hitreje biti postanem panicna. Ne morem bit v prostoru. Pomagajte mi prosim","Spoštovani!

Predlagam, da poiščete pomoč s strani terapevta vedenjsko kognitivne smeri, saj je panični napad velikokrat zgolj posledica mentalne katastrofizacije in samostrašenja, ki poglobita občutek anksioznosti in prepričanje, da se s situacijo ne boste zmogli učinkovito soočiti, Dr. Jasna Kordić Lašič."
Aksilarna hiperhidroza,"Pozdravljeni! Že dolga leta se bojujem z aksilarno hiperhidrozo, pred časom se je stanje še poslabšalo, kar me je privedlo do resnejšega ukrepanja. Sicer sem se že obrnila na osebno zdravnico, s katero sem se dogovorila, da bi najprej poizkusila z alternativnimi metodami. Me pa zanima ali sta injiciranje botoksa in postopek mikrovalovne termolize (Miradry) krita s strani ZZZS-ja?","Spoštovana,

postopki, ki jih omenjate, so zaenkrat samoplačniški.

Z lepimi pozdravi, prim. mag. Metka Adamič, dr. med."
Srbečica prstov,"Pozdravljeni, pred nekaj meseci sem začela opažati da me srbijo prsti na desni nogi.. Ko sem bolje pogledala sem opazila rdečkaste lise za katere sem sprva mislila da so tam zaradi srbenja. Potem sem opazila da se spreminja tudi koža na mestih kjer srbi - koža se lušči in na otip je trda, postarana. Zdravnik mi je nekaj tednov nazaj predpisal Canesten (noge ni zares pogledal, sklepal je da so glivice), mazala sem 14 dni a se razen rdečkastih list ni nič izboljšalo. Noga me še vedno srbi, razširilo se je na podplat. Če se praskam me potem peče in je vroče. Če mi lahko kakorkoli pomagate ali usmerite bi bila zelo hvaležna. Lep pozdrav želim.","Spoštovani,

kot razumem, gre srbečo spremembo na eni nogi-stopalu, ki se postopno širi. Vzrokov za takšne težave je seveda lahko kar nekaj, največja verjetnost pa je, da gre res za glivično okužbo.

Da bi to zanesljivo potrdili, bi bilo potrebno opraviti natančen in usmerjen dermatološki pregled, ob tem odvzem materiala s predela žarišč, ki bi ga poslali na pregled v ustrezen mikološki laboratorij. Na podlagi izvida bi se nato odločili za ustrezno zdravljenje. Če bi izvid pokazal, da gre za glivično okužbo kože, pride v poštev lokalno in/ali sistemsko zdravljenje s posebnimi zdravili (antimikotiki).

V kolikor se je okužba morda prenesla tudi na nohte, traja zdravljenje praviloma dlje časa. Doziranje in trajanje zdravljenja določi zdravnik. Navodila je potrebo natančno upoštevati, da se lahko težav zadovoljivo znebimo.

Ob tem je potrebno izvajati tudi določene higienske ukrepe; navodila vam bo posredoval zdravnik, ki bo zdravljenje predpisal.

Poletna vročina, znojenje, vlažno okolje, zaprta obuvala...vse to so idealni pogoji za rast in razvoj glivic, zato je pametno z zdravljenjem začeti čim prej. Dvotedensko zdravljenje glivične okužbe kože stopal običajno ne zadošča.

Naj povzamem - vsekakor vam priporočam, da opravite pregled pri dermatologu, ki vam bo opravil ustrezno diagnostiko in predpisal primerno zdravljenje.

Z lepimi pozdravi,prim. mag. Metka Adamič, dr. med."
Luščenje kože,"Na nekaterih mestih na obrazu, se mi lušči koža. Suhe luske. Ali bi lahko to odpravil s kakšno kremo, ali bo to ostala stalna nadloga? Starost 78 let.","Spoštovani,

vzrokov za luščenje kože je kar nekaj. Vzrok je lahko vneseno obolenje kože, lahko pa gre tudi za spremembe, ki nastajajo zaradi dolgoletnega izpostavljanja UV žarkom. Na podlagi vašega skromnega opisa vam žal ne morem svetovati drugega kot pregled pri dermatologu, ki bo na podlagi pregleda svetoval ustrezno zdravljenje.

Z lepimi pozdravi,

prim. mag. Metka Adamič, dr. med."
Bolečina v stopalu,"Pozdravljeni, Približno eno leto imam bolečino v stopalu (najprej na peti na levi nogi, sedaj pa na zunanji strani stopala na desni nogi). Imel sem tudi RTG petnice vendar ni bilo nekih posebnosti. Pred kratkim sem bil na MR hrtenice in tudi prejel izvid. Na izvidu piše: MR LS v dveh ravninah in običajnih sekvencah. Signal i.v. diskusa nivoja L5-S1 je na tekočinsko občutljivi sekvenci znižan - i.v. diskus je degeneriran, desiciran. Na nivoju L5-S1 je vidna izrazitejša desnostranska paracentralna protruzija i.v. diskusa s centrlno rupturo anulus fibrozusam ki se z ventralne strani dotika in najverjetneje draži desno korenino S1 l.v. foramna tega nivoja sta ohranjene širine. Na ostalih nivojih ledvene hrbtenice stenoza spiralnega kanala ali i.v. foramnov ni videti. Na asteriornem superiornem delu korousa vretenca L2 je vidna približno 1,5cm velika formacija, ki ima MR značilnosti hemangioma. Mi lahko prosim poveste vaše mnenje, na kaj naj bom pozoren pri dnevnih gibih, ter kakšno je tu zdravljenje. Po nasvetu osebnega zdravnika že izvajam vaje za krepitev hrbtenice. Hodim zelo težko, ker me pri vsakem koraku na podplatu zaboli, prav tako zelo težko sedim dlje časa - v avtu pa še toliko težje. S spoštovanjem Mario","Spoštovani g. Mario!
Glede na vaš izvid in priporočilo osebnega zdravnika menim, da je to prava pot. Krepitev globokih stabilizatorjev, ki pa jo je potrebno vmesiti v vsakodnevno življenje. Z drugimi besedami, morate povečano moč mišic uporabljati dobesedno na vsakem koraku. Tukaj se pričakujejo največje spremembe. V kolikor boste pri krepitvi uspešni, naj poudarim, da je zelo pomembna tudi pravilnost izvedbe, se navadno takšne stvari izboljšajo. Še posebno ker je vaš zdravnik ocenil, da stanje ni za nadaljnjo diagnostiko. Potrebno se je izogibati položajem, s katerimi iritirate bolečino in najti načine, da lahko npr. vožnjo z avtomobilom izvajate na način brez bolečin. Celoten proces se ob strokovnemu vodenju da izredno učinkovito izpeljati. V kolikor boste na vaši poti potrebovali pomoč, smo vam na voljo.

Dr. Dejan Kernc, specialist za bolečine v križu"
Bolečine v križu,"Pozdravljeni! Star sem 73 let, bolečine v križu imam že 41 let in sem se nekako navadil na njo (čutim križ). Zadnje čase me je ""ščipalo"" od križa pa vse do podplatov in se kmalu tudi umirilo, ko sem se razgibal. Teden nazaj sem grabil listje, zvečer me začel boleti križ in vsa leva noga, hoja je skoraj nemogoča zaradi bolečin (spal sem kvečjemu dve uri na noč). Trenutno si lajšam bolečine z ANALGIN tabletami. Moram še dodati, da me je pred tem mesec in pol bolelo levo koleno (čepenje predolgo časa?) ,sedaj me ob hoji najbolj neznosno boli sprednja stegenska mišica, pravzaprav prirastišče zgoraj in ob kolenu, koleno imam delno umrtvičeno, sama mišica me ne boli. Poleg tablet se mažem s konjsko mastjo in kar blagodejno deluje. Najbolj me skrbi jemanje tablet (zdravil nimam nobenih) tja v nedogled. Kaj mi priporočate? Hvala za odgovor!","V kolikor bolečine še vedno vztrajajo in se pojavljajo pod kolenom, predlagam, da obiščete svojega osebnega zdravnika in mu opišete težave. Nato bo on ocenil ali je stanje primerno za nadaljnjo diagnostiko. Namreč bolečine, ki ste jih opisoval niso majhne in so potrebne nadaljnje obravnave. Prav tako boste s tem razrešili dilemo glede tablet.

Dr. Dejan Kernc, specialist za bolečine v križu"
Težave z erekcijo,"Pozdravljeni, zanima me, namreč, leta 2015 sem imel miokardni srčni infarkt, od takrat imam v uporabi redna zdravila, aspirin, concor, ampril in sorvasto. Problem je v tem, postopoma mi je začela pešati spolna moč- erekcija. Sedaj imam spolne odnose zelo redko, saj pač zaradi slabe erekcije, ti niso niti mogoči. Star sem 50 let. Kaj mi priporočate, kakšna prehranska dopolnila mogoče. Najlepše se vam zahvaljujem za odgovor.","Gospod potrebuje pregled v urološki ambulanti, kjer se mora izključiti vse urološke vzroke njegovih težav, potem pa bi se dogovorili glede terapije ( LSWT, P-Shot).

Lep pozdrav,
mag. Marko Lovšin dr.med."
Posttravmatska stresna motnja,"Zdravo
kot otrok sem bil zaradi očetovih izpadov od drog in nasilnega vedenja,dobil diagnozo posttravmatska stresna motnja. Od takrat pomnim da sem biu večinoma časa brez obrvi( pulim si jih samo ko spim, med spanjem) tako da se zbudim brez desne obrvi ali pa brez obeh, na vsake toliko tednov, sploh če me čaka naslednji dan služba ali karkoli kar mi povzroča stres tudi slabo spim brez energije, stiskanje v predelu pljuc sploh med ljudmi zaradi sramote in misli, včasih me tudi gdaj Špikne ob srcu, 24 7 sem doma, nikoli nism meu redne službe samo tko za par dni ob vikendih, delam kot kuhar ampak mi v službi zaradi vročine steče vse po obrazu od narisanih obrvi res sramota in res je tudi da moški z narisanimi obrvmi izpade velik Gey... In res nočem bit označen za kaj takega... Kot otrok sem bil vodilni otroški maneken, tko da veste da je moja samozavest na dnu od te bolezni... Imam pa še eno hudo motnjo da si nekontrolirano pulim in pogoltnem vse dlake na predlu rok tam kamor dosežem z zobmi kar nemorem nehat, se ustavit .Kolikor vem iz poizvedovanja na internetu se imenuje Trihofagija in me res skrbi za moje življenje in za mojo prihodnost opogumil sem se šele zdaj pri 26 letih delit z vami mojo najbolj temno skrivnost in sramoto... Upam za en dober nasvet in če slučajno veste če bom slučajno hospitaliziran v trenutku ko bom omenil to zdravniku? Ali bom lahko doma z družino med zdravljenjem ? To me najbolj skrbi...","Spoštovani!
Kar iznašate je strašna stiska notranjega otroka, ki mu starš ni bil zaveznik in naklonjeni vzpodbudnik ampak agresor.
Ko smo otroci nimamo kapacitet za obrambo pred nasiljem, ker jih v varnem okolju ustreznih skrbnikov ne potrebujemo, oni nas pa naučijo ustreznega odzivanja.
Tega učenja niste bili deležni zato so vaša čustva, da bi vi preživeli, preplavila razumski del in vas začela obvladovati.
Absolutno izpostavljeno ni indikacija, da bi vas morali zadržati v bolnišnici.
Pogumno spregovorite o zadevi strokovnjaku, veste vsi mi imamo sence, ki nas preganjajo, vendar samo toliko časa, dokler pred njimi bežimo. Ko se ustavimo in jim pogledamo v oči, sence izginejo.
V kolikor želite, se mi lahko oglasite po mejlu, ki je naveden na spletni strani UKCMb jasna.kordiclasic@ukc-mb.si
Vse dobro..."
Izliv semenske tekočine z drobnimi kristalčki,Spoštovani. Med zadnjima dvema izlivoma semenske tekočine sem opazil zelo drobne kristalčke rdečo-rjave-rumene barve. Ped tem teh težav nisem imel. Zanima me kaj bi bilo lahko to? Hvala,"Pozdravljeni!

Vsaka sprememba v semenski tekočini zahteva diagnostično obdelavo. V vašem primeru je potrebno narediti celotno obdelavo prostate pri urologu in bakteriološki pregled seča pri osebnem zdravniku.

Lep pozdrav,
mag. Marko Lovšin, dr. med. specialist urolog"
Sključena drža,"Pozdravljeni. Imam vprašanje glede drže 90° pri svoji tašči. Leta 2019 je padla in si poškodovala vretence (mioslim da L1). Dobila je opornico. Na kontroli je bilo ugotovljeno, da je vretence v redu zaraščeno. Vendar je še vedno čutila bolečino v križu. Poleti 2020 pa je začela hoditi sključeno - hrbtenica 90°in imela je hude bolečine. Po ponovnem RTG slikanju in CT slikanju ni bilo ugotovljenih nobenih fizičnih ovir, ki bi povzročale bolečino. Ni stisnjenih živcev ali kakih kil ipd. Ortoped ji je svetoval naj poskrbi za pokončno držo, vendar ona tega ni zmožna. Hodi s pomočjo hojice, zaradi bolečin v križu pa večino časa preleži. Ker ima tudi težave pri hoji, ko ji občasno ena noga v kolenu zadrhti preden jo uspe premakniti. Zaradi tega je bila napotena k nevrologu, ki je ugotovil, da ima ""parkinsonizem"" dobila je zdravila Madopar. Mene pa zanima ali je ta ukrivljenost hrbtenice povezana s Parkinsonovo boleznijo ali moramo iskati vzrok kje drugje. Lep pozdrav Jožica G.","Odgovor:
Pozdravljena! Glede na vaše podatke in pretekle preglede bi lahko sklepali, da gre pri vaši tašči za vpliv navedene bolezni v kombinaciji z nizko aktivnostjo in posledično mišično močjo zaradi težav z zadnjih dveh letih. Namreč mišice niso dovolj močne, da bi ohranjale pravilno pozicijo, verjetno pa je vpliv tudi na druge obhrbtenične strukture. Poizkusi naj s krepitvijo stabilizacijskih mišic in v kolikor se bo poznal napredek, lahko s tem nadaljuje. Predlagam pa, da izvaja vaje pod strokovnim nadzorom zaradi njenega stanja, da ne bi prišlo do neželenih komplikacij. Izredno težko je opredeliti učinek v takšnem stanju, saj kot vidite tudi različni specialistični pregledi ne najdejo konkretnega odgovora.

Lep pozdrav,
Dr. Dejan Kernc, specialist za bolečine v križu"
Odstop steklovine,"Na obeh očesih imam odstop steklovine. Glede na to, da se na enem očesu še pojavljajo motnjave, me zanima ali smem telovaditi oziroma kdaj, saj so pri telovadbi prisotni elementi sklanjanja. Hvala in lepo pozdravljeni.","Spoštovana, odstop steklovine je posledica degenerativnih sprememb, starostnih sprememb v steklovini. Te spremembe so pogost pojav, steklovina postaja redkejša, v njej se pa pojavljajo motnjave. Menim, da lahko telovadite, tudi skačete lahko. Predlagam redne kontrole oči 1x letno. V primeru nastanka večje sence pred očesom pa predlagam kontrolo takoj.

Dušan Pušnik, dr. med. specialist oftalmologije."
Sinova nejasna zdravstvena situacija,"Pozdravljeni
Obračam se na vas kot obupana mamica skoraj 10 letnega fantka. Naj vam opišem najine težave. A še pred tem naj vam povem, da je bil prej čisto normalen 9 letni fantek. Vse se je začelo lani novembra 2020 sprva so se pojavili na njegovih spodnjicah majhni madeži in sem si mislila, da si pač ni dobro obrisal svoje ritke ko je šel na stranišče. Nato je to postalo vse bolj pogosto in madeži so postali vedno večji tudi ušlo mu je v spodnje hlačke. To se je začelo pol samo stopnjevati tako daleč da sma se morala umit tudi večkrat na dan in si preoblečt spodnje perilo. Ko sem poklicala njegovo osebno zdravnico in ji povedala kaj se z njim dogaja s tem da je bil od drugega leta in pol že čist mi je samo rekla da je to na psihični bazi in da se bo to slej ko prej umirilo. Da mu naj posvetim več časa kajti pozabila sem vam povedat da še ima on brata dvojčka s katerim sta zelo povezana a se njemu to ne dogaja. No sem poskusila tudi to vse sem pustila ob strani in se posvetila njemu predvsem njegovi težavi a tudi to ni pomagalo. Nato sem spet poklicala njegovo zdravnico in jo prosila, če bi lahko ga pripeljala da bi ga pogledala in po dolgem prigovarjanju z njo mi je tudi uspelo. Ko sma prisla ga je sicer pregladala a ni ugotovila nič nenavadnega rekla je da ne rabi nobenih preiskav niti v laboratorij ga ni poslala rekla je da bo minilo a ni še vedno je isto. Karkoli poje gre pol 5do 10 krat na stranišče. Res ne vem več kaj naj naredim. Kakšnemu zdravniku ga naj peljem da bi ga pregledali ker ne verjamem da je vse to na psihi. Ker sem utrujena od vsega tega da morem klicat in prosit da bi mi ga kdo dal k kakšnemu zdravniku da bi ugotovil kaj mu je zakaj se mu je sedaj to pojavilo če prej ni imel nobenih zdravstvenih težav. Bil je kot vsak otrok igriv radoveden. Sedaj ni polovica tega kar je bil prej. Noče se igrat ker se boji da ni mu ušlo. Prosim pomagajte mi komu se naj obrnem k kateremu zdravniku.","Spoštovana mamica,
videti je, da ste se znašli v stiski. Zaradi nejasne zdravstvene situacije s sinom ste že odšli k zdravnici, ki pa vaše stiske ni opazila in sina zgolj na hitro pregledala. V trenutnih časih to sicer ni presenetljivo in je tudi do neke mere razumljivo, pa vendar je tole svojevrstna krivica.
V resnici bi vašem otroku pripadal celosten pregled, kjer bi lažje ugotovili več informacij. Sprašujem se, kako ste se morali počutiti v situaciji, ko ste upali na razrešitev, pojasnilo, morda dodatne nasvete, dobili pa zgolj oznako “stres”. Ne vem, ali ste od šoka kar otrpnili, ali pa ste si mislili, da avtoriteta pač ve. Ne glede na to, kaj se je dogajalo v vašem telesu, mu lahko prisluhnete in ga pomirite. Če čutite, da rabite več informacij in da vas bodo te pomirile, zaprosite za pomoč zdravnike. Če čutite, da so potrebne še dodatne preiskave, se lahko odločite za samoplačniški pregled, ali pa jih prosite odločna za več preiskav. Pregled vsakomur konec koncev pripada. Pa vendar se pri otrocih vsi malo ustavimo in jim poskušamo prihraniti dodatne preglede, če je to le možno. Zato bi se ustavila pri pojmu psihosomatike.

Znanost iz leta v leto bolj ugotavlja, da je psihosomatskih bolezni veliko, da sta telo in razum prepletena in da veliko bolezni nastane iz psihološkega razloga. To je vsem staršem morda težko slišati, ampak to ne pomeni, da ste vi kakorkoli krivi, pomeni pa, da je otrok morda razvil takšen način sporočanja, da se telo ne počuti v redu. Regresija - nazadovanje v spretnosti, ki jo je otrok že osvojil, je res eden glavnih pokazateljev tega. Navadno pa se stres pri otrocih pokaže na področju osnovnih človekovih potreb: spanja, prehranjevanja in izločanja. Zelo pogosto se kot posledica težke izkušnje razvije prekomerna stiska, ki povzroča toliko napetosti v telesu, da oseba ne more spati, jesti, ali izločati, ali pa bi v eno spala, se prenajedala in izloča prekomerno. Nič od naštetega ni prijetno, je pa žal zelo pogosto.

V lanskem letu se je odvilo ogromno sprememb in terapevti pravimo, da se svet sooča s pojavom tako imenovane akutne travme, z dogodki, ki se jih ni dalo napovedovati, ki so bili polni strahu in napetosti, ki jih je čutiti še danes. Prav tako pa je ogromno sprememb doletelo otroke. Ni naključje, da ob pojavu epidemije psihologi opozarjajo na slabša psihofizična stanja vseh otrok in da naštevajo alarmantne podatke: ne le, da se je večini otrok močno poslabšala motorika, težave zaznavajo tudi na psihološkem področju. Ste vedeli, da je med mladostniki število poskusov samomorov naraslo kar za 30% v primerjavi s prejšnjim letom in da se pojavlja več depresije, tesnob in paničnih napadov? Te številke so res kritične in nam sporočajo, da so otroci in mladostniki v stiski.

Prav enako je možno, da se dogaja pri vas. Meseca novembra, ko se je pri vašem sinu vse začelo, so otroci morali ostati doma. To je za večino pomenilo manj druženja s sošolci in več časa pred ekrani, pogosto pa tudi manj kvalitetnega časa s starši, ki so še vedno morali delati. Ne vem, kakšen je bil vaš oktober in november, prepričana pa sem, da spremembi niste morali uiti. Vse spremembe pa prinašajo ne le pozitiven, ampak tudi negativen stres. Seveda je možno, da se dogaja še kaj, kar ni le epidemija in da je morda fantek v stiski, o kateri ne zmore spregovoriti. Terapevti pogosto opažamo, da otroci izražajo tudi našo stisko, ali pa nosijo v telesu medgeneracijske vzorce prejšnjih generacij. Včasih pri točno določeni starosti začnejo izražati nekaj, kar se je pravzaprav zgodilo že staršu, pa ni nikoli predelal težke izkušnje. Ne želim vas prestrašiti še jaz, toda nemalokrat je takšno vedenje tudi posledica kakšne vrste zlorabe (psihične/fizične/spolne), zato bi bilo dobro, da v pogovoru in predvsem preko igre preverite še to. Morda se greste doma lahko igro vlog preko kakšnih lutk in lutke spregovorijo tudi o težjih temah, kaj se na primer dogaja z otroci, ko staršev ni in podobno. Lahko seveda tudi rišete in preko igre z igračami izveste veliko informacij, zakaj bi se na primer avto v teh dneh ne počutil dobro. Zveni morda smešno, toda otroci preko igre lažje spregovorijo o svojih občutkih. Morda pa tudi razmislite o svojih.

Če ste v skrbeh, da nikakor ne morete ugotoviti nekaj psihičnega in čutite, da je, vam morda lahko pomagamo terapevti ali klinični psihologi ali pedopsihiatri. Verjamem pa, da boste uspešni že sami. Za podoben primer mi je nedavno mamica razlagala, da je bila težava zunanja, v vrtcu… Nisem zdravnica, toda seveda so diagnoze lahko različne, kot so npr. sindrom razdražljivega črevesja, prelivno črevo, kronično vnetna črevesna bolezen (Chrohnova, ulcerozni kolitis), kontradiktorno kronično zaprtje, intoleranca na gluten ali celiakija (ki jo lahko izločite sami z brezglutensko dieto), alergija na kazein - mlečno beljakovino,... In seveda lahko zaprosite za napotnico za gastroenterologa. Osebni zdravniki lahko za vnetne črevesne bolezni preverijo CRP v krvi in druge vnetne parametre in kalprotektin, preko oddaje blata v laboratoriju. Nekateri priporočajo tudi bioresonanco. Toda moram vas opozoriti, da za črevesne bolezni velja, da so psihosomatske in diagnoza pravzaprav ne reši vaše osnovne težave. Ta je v tem, da še vedno ne vemo, zakaj trpi vaš sin. Če vzroka kljub igri in iskanju ne boste našli, vam svetujem, da poiščete strokovno pomoč družinskega terapevta.

Vse dobro vam želim,
družinska terapevtka Katja Knez Steinbuch"
Težave z nohtom,"Spoštovani,
že 5 let opažam, da mi se na nožnih palcih prelomi noht po diagonali. Po navadi na sredini ali na samem začetku nohta. v ta namen prilagam tudi 2 fotografiji: na eni je začetek lomljenja, na drugi pa noht po približno treh mesecih preloma. Pri osebni zdravnici sem že bila in je noht pregledala. Rekla je, da glivice niso in vse kar se da narediti je to, da se noht kirurško spuli. Nikakor torej ne morem ugotoviti vzroka preloma nohta. Po navadi se to zgodi ob koncu poletja in potem imam prelomljen noht vse do naslednjega poletja (dokler ne izraste). Je pa zadeva zelo nadležna, saj napol prelomljen noht zelo boli, saj ga vsaka obutev ali nogavica razdraži. Vsako leto torej 6 mesecev trpim te probleme, dokler noht ne preraste. Vljudno vas prosim za vaš nasvet, kaj bi lahko bilo narobe, da se mi samo ta dva nohta na palcu vsako leto prelomita počez. Najlepša hvala in lep pozdrav. Nina","»Svetujem odvzem materiala za mikološki pregled predela »okvarjenega« nohta in po prejemu izvida ustrezno zdravljenje.
Lepo vas pozdravljam,
prim. mag. Metka Adamič, dr. med.,
specialistka dermatovenerologije, svetnica"
Udarec v mezinec,"Pozdravljeni! Dne 28.1.2021 sem dobil udarec v mezinec na levi roki. Po ravnanju prsta sem nato nosil 7 dni longeto, nato sem jo snel in pocasi zacel razgibavati prst v mlacni vodi. Stanje se je izboljsalo, ne cutim vec pretiranih bolecin v prstu, lahko opravljam skoraj vsa opravila. Vendar je prst se vedno okoli sklepa dokaj mocno otecen in se vedno ne morem stisniti pesti skupaj, kot da bi od sklepa navzdol bil prst še popolnoma trd. Zanima me ali z nadaljnim razgibavanjem lahko spravim prst nazaj v stanje pred poskodbo ali bo ostal tak kot je?","Spoštovana

Očitno je šlo za zvin, ali vsaj delni izpah sklepa.
Pri tovrstnih poškodbah pride do natrganja delov sklepne ovojnice in sklepnih vezi, kar ima za posledico nastanek brazgotinskega tkiva, ki je debelejše in manj elastično. Posledično je področje zadebeljeno in manj elastično (zmanjšan obseg gibljivosti).
Rehabilitacija po tovrstnih poškodbah traja običajno več mesecev, lahko tudi do enega leta.
Vsekakor lahko z razgibavanjem postopno odpravite vse posledice poškodbe. Pomembno je,da roko poskušate uporabljati za vsakdanja opravila brez posebnih omejitev.
Priporočam še masažo prsta od konice proti dlani, vsaj enkrat dnevno 10-20 minut.

Uspešno rehabilitacijo vam želim.

prim. Erik Vrabič, dr.med.
specialist plastične, rekonstrukcijske, estetske in splošne kirurgije"
Sledovi krvi ob čiščenju ušesa,"Spoštovani, sem 61-letni upokojenec. Že kakšna dva meseca opažam ob čiščenju desnega ušesa na vatirani palčki sledove krvi. Bolečin ni, sluh normalen. V terapiji imam Sumamed 250 mg 3 x tedensko že kakšni dve leti. Je možna povezava antibiotik - kri.","Ponavadi je povezava Aspirin 100 kri, Marevan kri, Brillique... to so zdravila za redčenje krvi, ko je človek podplut že ob minimalni poškodbi ali pritisku. lahko pa se pojavijo sledovi krvi tudi pri hemoragičnem vnetju zunanjega sluhovoda, to je virusnio vnetje, ki se ga ljudje in lečeči zdravniki ustrašijo. Ob tem vnetju poči krvav mehurček, ki je posledica vnetja, izgleda pa kot krvav žulj, samo da je v sluhovodu.

Načeloma se baby palčk izogibajte. Če pa bodo težave kljub temu, pa naj Vas pregleda vaš zdravnik in oceni potrebo po ORL specialistu.

S spoštovanjem in čim bolj zdravo v pomlad.

Štefan Spudič, dr.med. spec. ORL"
Izpuščaji pod očesom,"Pod očesom so se mi pojavili drobceni izpuščaji, ki malo srbijo. Zanima me, kaj bi lahko to bilo.","“Spoštovana,

izpuščaj, ki ga opisujete je lahko iz različnih razlogov: preobčutljivost na katero od negovalnih oziroma kozmetičnih sredstev, lahko da gre za poseben dermatitis, ki se pojavlja na očesnih vekah (periorificielni dermatitits), ali pa kaj tretjega.
Zaenkrat vam svetujem, da opustite uporabo vseh kozmetičnih sredstev in da vsaj 2-3 tedne uporabljate za nego le čiščenje (umivanje z mlačno vodo in blagim detergentom) ter za mazanje indiferentno kremo, ki jo nabavite v lekarni (na primer Bepanthen kremo…)
V kolikor se stanje ne bo umirilo, pa bo potreben obisk dermatologa. Pogosto takšne dermatoze ne izzvenijo spontano; največja napaka je, če jih začnemo mazati s hormosnkimi - kortikosteroidnimi sredstvi, saj lahko to stanje sčasoma še poslabša
Lepo vas pozdravljam,''

prim. mag. Metka Adamič, dr. med.,"
Vnetje obnohtja,"Pozdravljeni, ob nohtu se mi je vnelo tkivo, prst na roki na koncu zadebeljen, topel, čuti se utrip, ob pritisku rahlo boli. V preteklosti se mi je vnetje že tako poslabšalo, da je bil potreben poseg zdravnice, ki mi je ročno iztisnila gnoj. Zdaj ne vem, ali je že gnojno, bi pa rada preprečila, da gre na slabše. Kaj lahko naredim, da čimprej izgine? Ter kako si lahko dolgoročno pomagam? Berem, da je pogost povzročitelj glivica kandida in glede na to, da se mi ponavljajo tudi ginekološka vnetja, se mi zdi, da bi lahko bila povezava. Hvala in lp, Lexi","“Spoštovana,
vnetje obnohtja (paronihija) najbolj pogosto povzročajo bakterije (stafilokoki, streptokoki, psevdomonas ali druge), redkeje tudi kvasovke (na primer kandida). Vnetje tkiva ob nohtu nastane ob vdoru mikroorganizmov zradai poškodovane obnohtne kožice (rezanje/manikura, grizenje…), zaradi poškodbe nohtne posteljice ali zaradi pogostega močenja in uporabe agresivnih čistil, detergentov. To lahko še pospeši dolgotrajna nošnja gumijastih rokavic ali rokavic iz lateksa…pod katerimi se koža zmehča, oslabi se njena naravna maščobna prevleka/bariera, ki jo ščiti, v vlažnem in toplem okolju se mikroorganizmi še laže razmnožujejo.
Ob prvih znakih svetujemo predvsem tople obkladke, ovoje. Zdravniki praviloma predpišemo antibiotik, lokalno razmaknemo predel med nohtom in obnohtsno kožico, vstavimo sterilno gazico, da gnoj, ki nastaja lahko izceja.
V bodoče vam priporočam, da se, kar se da, izogibate zgoraj omenjenim manipulacijam. Le tako lahko preprečite nastanek težav.
Lepo vas pozdravljam,''

prim. mag. Metka Adamič, dr. med.,"
Anksioznost in panična motnja,"Pozdravljeni, zadnje 6 let se borim z anksioznostjo in panicno motnjo (agorafobija) prav tako z rahlim nedefiniranim gastritisom. Z raznimi metodami izpostavljanja in z zamenjavo sluzbe (stres) imam zadnje leto paniko pod kontrolo. Se vedno se mi pa dostikrat dogaja da iz jasnega izgubim moc, zacnem se trosit in imam obcutek da bom padel skupaj, tezje pridem do sape, vrti se mi. Poznam panicne napade in obcutke ob njem, vendar se mi zdijo ti napadi drugacni. Sprozijo se nakljucno ko nisem v stresnih situacijah in nisem dehidriran ali podhranjen, nisem tudi slabokrven. Imam normalen pritisk ter krvni sladkor ob teh napadih. Prav tako sem v otrostvu prestal operacijo srca (luknja na prekatu) vendar za to ne jemljem zdravil. Izogibam se obiska pri zdravniku ravno iz razloga ker me vsi napotijo do psihiatra. Ze panika sama je resno nacela mojo osebno kot poslovno zivljenje. Prestal sem vse mozne preiskave ki niso pokazale nic konkretnega. Nisem pa prestal preiskave CT ali MR glave, kar bi si zelel ampak ne upam. Star sem 33 let, normalne teze, nimam drugih slabih navad razen kajenja (10 na dan) katerega sem ze veckrat poskusil opustit vendar se mi takrat vrnejo panicni napadi. Zaradi tega zacaranega kroga se pocutim popolnoma nemocnega in obupanega. Kaj mi svetujete? Lp","Spoštovani!
Panična motnja je samo posledica dalj časa trajajočih težav na področju konstruktivnih soočanj z lastnimi čustvi.
V kolikor nismo vešči sprotnega prepoznavanja, ubeseditve, sprejemanja čustev, zlasti tistih neprijetnih, in pred njimi bežimo, ali jih potlačujemo, se nam nakopičene in nepredelane kot bumerang vrnejo, v podobi prebojev intenzivnih tesnob, ki imajo lahko rušilno in zastrašujočo moč.
Mislim, da so anksiozna simptomatika in panične atake ponavadi le poskus sporazumevanja naše notranjosti, duše in psihe, z nami samimi. Iskanje stika, iskanje potrditev obstoja našega čustvenega sveta, ki je, čeprav neviden, še kako pomemben in aktiven.
V kolikor si ne upamo priznati določenih dejstev in v okoliščinah, ki bi jih lahko spremenili trmasto vztrajamo, ali pa se upiramo tistim, ki jih ni mogoče spremeniti, in slednjih nočemo sprejeti, je normalno, da intrapsihičnega ravnovesja ne moremo vzpostaviti.
Psiha zato svojo stisko, slej kot prej,izraža na tak način.
Težko vam svetujem, kaj naredite, ne poznam vas, vendar pa, če vam lahko predlagam le eno,
bi vam toplo priporočala, da se skušate ponovno povezat s samim seboj, postanite sebi najboljši prijatelj in ne skrivajte se za fasado, ki je okolici sprejemljiva in dopadljiva, z vami pa nima nič skupnega.
V odnosih z drugimi je potrebno znati postavljati meje, meje, ki zaščitijo naš čas in energijo, ki ju velikokrat po nepotrebnem razsipavamo, ker se bojimo drugim zamerit in postavit zase.
Takšna naša omahljivost in boječnost, sebe postaviti na prvo mesto, nam kratkoročno prihrani marsikatero zamero ali konflikt, cena, ki pa jo na dolgi rok plačamo, pa gre na račun našega psihičnega in telesnega zdravja.
Delajte v smeri pristnosti in iskanja stika z avtentičnim selfom, Jasna"
Obsesivna kompulzivna motnja,"Pozdravljeni. Imam sina, starega 13. let, ki že pol leta kaže vse znake OKM in sicer s pretiranim umivanjem, strahom pred dotikom ""umazanih"" stvari, steklenic s čistili (najsi bo to le detergent za pomivanje posode), ne dotika se ničesar, kar bi ga lahko okužilo, umazalo. V primeru dotika pa si dvakrat z milom natančno umije roke. Vsaka stvar mu predstavlja vir okužbe. Kaj naj naredim, saj vidim, da je v stiski in ne more preko sebe? Hvala za odgovor. Lep pozdrav, Barbara","Spoštovani!
Vsekakor je omenjena simptomatika obsesivne potrebe po ustvarjanju varnega in sterilnega okolja lahko v sklopu prilagoditvene motnje, zaradi časa v katerem smo se znašli.
Po mojem mnenje je vzrok omajan občutek varnosti, ki ga vaš fant skuša umetno ojačati tako, da kontrolira svoje zunanje okolje in vse morebitne klice v njem.
Zagotovo je misija, ki si jo je zadal, misija nemogoče. Obsesivne misli, ki se mu vrivajo v um, ga strašijo pred okužbo, trenutno se pomiri s kompulzijo umivanja ali pretiranega varovanja pred potencialnimi patogeni.
Predlagam, da se z njim pogovorite, iskreno,uglašeno na njegovo dojemanje sveta in nevarnosti v njem. Poskušajta se najprej uglasiti na mentalnem in emotivnem nivoju, čeprav se nam kot staršem marsikatera skrb otroka zdi smešna in pretirana, ni zato nič manj pomembna, kot je naša,
in nič manj otrok zaradi nje ne trpi.
Pomembno je, ne reagirati na impulz prisilne misli, sicer kratkoročno kompulzivni akt ( umivanje rok) omili tesnobo vendar jo pa dolgoročno vzdržuje in intenzivira.
Osnovna lekcija, ki jo v življenju moramo osvojiti je sprejemanje dejstva, da nad večino stvari, ki se nam v življenju pripetijo nimamo kontrole. To dejstvo nas istočasno tudi odvezuje odgovornosti za naključne nezaželjenosti, ki se nam v življenju zgodijo.
Pomembno je usmeriti se na tisto, kar pa lahko kontroliramo in to smo mi sami, naš notranji čustveni svet, naše misli, ki jim ni potrebno pripisovat verodostojnosti in 100% resnice.
Um, ki je preplašen je prepojen z ustrahujočimi mislimi, s katastrofičnimi napovedmi, kaj vse se bo zgodilo mi pa tega ne bomo znali obvladat. Um, ki se boji, vklopi negativni mentalni filter, ki samo negativno monitorira in prečesava okolico, v prepričanju, da bo našel razloge, ki bodo skrbi potrdile.
Pomembno je, da mislim dovolimo priti in jih opazujemo, kako gredo iz naše glave, kot oblaki na nebu, stran. Nato načrtno izberemo in se usmerimo na misel, ki nas nagovarja k temu, da se je doslej vse ugodno razpletlo, da smo dolga leta živeli brez prisilne kontrole pa vseeno preživeli....... Sami sebe moramo znati pomiriti, razviti notranjega negovalca, ki zna katastofični mentalni klepet utišati, in ga nadomestiti z razbremenjujočimi pomiritvenimi trditvami.
V kolikor bi se zadeva intenzivirala, predlagam obisk kliničnega otroškega psihologa ali pedopsihiatra, Jasna"
Tresenje in napetost,"Pozdravljeni, pred leti ste neki punci svetovali glede treme, da naj vzame beta blokatorje. Vaš citat:beta blokatorje, ki pokrivajo nevrovegetativno simptomatiko treme- tresenje rok,pospešen pulz potenje, občutek nestabilnosti,slabost, pogosto uriniranje. Konec citata. Jaz imam podobne težave s tremo. Ko sem v družbi in da moram recimo prinesti kavo imam tako tremo da se tresem in je nemogoče da bi nesel skodelico oziroma vedno ko sem pod napetostjo se mi trese glas, noge, roke, se potim. Vem da je vse v glavi, vendar si ne morem pomagat. Zanima me katere beta blokatorje bi mi svetovali in če se jih da dobiti brez recepta. Za odgovor se vam zahvaljujem.","ob redni kontroli srčnega utripa in pribeleženju vrednosti v situacijah, ki so kritične za slednje, vam na osnovi težav lahko predpiše beta bloker- propranolol splošni zdravnik, kardiolog ali psihiater, slednji zdravilo predpišemo v smeri dodatne okrepitve učinka antidepresivne terapije. Dr. Jasna Kordić Lašič"
Napad tresavice in razbijanje srca,"Pozdravljeni. Imam napade tresavice in razbijanja srca. Bila pri kardiologu opravil ekg, krvno sliko, rtg prstnega kosa in uz srca. Vse vredu. Je rekel da je verjetno napad panike. Kako si lahko pomagam? Saj ko samo cutim da mi zacne hitreje biti postanem panicna. Ne morem bit v prostoru. Pomagajte mi prosim","Spoštovani!

Predlagam, da poiščete pomoč s strani terapevta vedenjsko kognitivne smeri, saj je panični napad velikokrat zgolj posledica mentalne katastrofizacije in samostrašenja, ki poglobita občutek anksioznosti in prepričanje, da se s situacijo ne boste zmogli učinkovito soočiti, Dr. Jasna Kordić Lašič."
Aksilarna hiperhidroza,"Pozdravljeni! Že dolga leta se bojujem z aksilarno hiperhidrozo, pred časom se je stanje še poslabšalo, kar me je privedlo do resnejšega ukrepanja. Sicer sem se že obrnila na osebno zdravnico, s katero sem se dogovorila, da bi najprej poizkusila z alternativnimi metodami. Me pa zanima ali sta injiciranje botoksa in postopek mikrovalovne termolize (Miradry) krita s strani ZZZS-ja?","Spoštovana,

postopki, ki jih omenjate, so zaenkrat samoplačniški.

Z lepimi pozdravi, prim. mag. Metka Adamič, dr. med."
Srbečica prstov,"Pozdravljeni, pred nekaj meseci sem začela opažati da me srbijo prsti na desni nogi.. Ko sem bolje pogledala sem opazila rdečkaste lise za katere sem sprva mislila da so tam zaradi srbenja. Potem sem opazila da se spreminja tudi koža na mestih kjer srbi - koža se lušči in na otip je trda, postarana. Zdravnik mi je nekaj tednov nazaj predpisal Canesten (noge ni zares pogledal, sklepal je da so glivice), mazala sem 14 dni a se razen rdečkastih list ni nič izboljšalo. Noga me še vedno srbi, razširilo se je na podplat. Če se praskam me potem peče in je vroče. Če mi lahko kakorkoli pomagate ali usmerite bi bila zelo hvaležna. Lep pozdrav želim.","Spoštovani,

kot razumem, gre srbečo spremembo na eni nogi-stopalu, ki se postopno širi. Vzrokov za takšne težave je seveda lahko kar nekaj, največja verjetnost pa je, da gre res za glivično okužbo.

Da bi to zanesljivo potrdili, bi bilo potrebno opraviti natančen in usmerjen dermatološki pregled, ob tem odvzem materiala s predela žarišč, ki bi ga poslali na pregled v ustrezen mikološki laboratorij. Na podlagi izvida bi se nato odločili za ustrezno zdravljenje. Če bi izvid pokazal, da gre za glivično okužbo kože, pride v poštev lokalno in/ali sistemsko zdravljenje s posebnimi zdravili (antimikotiki).

V kolikor se je okužba morda prenesla tudi na nohte, traja zdravljenje praviloma dlje časa. Doziranje in trajanje zdravljenja določi zdravnik. Navodila je potrebo natančno upoštevati, da se lahko težav zadovoljivo znebimo.

Ob tem je potrebno izvajati tudi določene higienske ukrepe; navodila vam bo posredoval zdravnik, ki bo zdravljenje predpisal.

Poletna vročina, znojenje, vlažno okolje, zaprta obuvala...vse to so idealni pogoji za rast in razvoj glivic, zato je pametno z zdravljenjem začeti čim prej. Dvotedensko zdravljenje glivične okužbe kože stopal običajno ne zadošča.

Naj povzamem - vsekakor vam priporočam, da opravite pregled pri dermatologu, ki vam bo opravil ustrezno diagnostiko in predpisal primerno zdravljenje.

Z lepimi pozdravi,prim. mag. Metka Adamič, dr. med."
Luščenje kože,"Na nekaterih mestih na obrazu, se mi lušči koža. Suhe luske. Ali bi lahko to odpravil s kakšno kremo, ali bo to ostala stalna nadloga? Starost 78 let.","Spoštovani,

vzrokov za luščenje kože je kar nekaj. Vzrok je lahko vneseno obolenje kože, lahko pa gre tudi za spremembe, ki nastajajo zaradi dolgoletnega izpostavljanja UV žarkom. Na podlagi vašega skromnega opisa vam žal ne morem svetovati drugega kot pregled pri dermatologu, ki bo na podlagi pregleda svetoval ustrezno zdravljenje.

Z lepimi pozdravi,

prim. mag. Metka Adamič, dr. med."
Bolečina v stopalu,"Pozdravljeni, Približno eno leto imam bolečino v stopalu (najprej na peti na levi nogi, sedaj pa na zunanji strani stopala na desni nogi). Imel sem tudi RTG petnice vendar ni bilo nekih posebnosti. Pred kratkim sem bil na MR hrtenice in tudi prejel izvid. Na izvidu piše: MR LS v dveh ravninah in običajnih sekvencah. Signal i.v. diskusa nivoja L5-S1 je na tekočinsko občutljivi sekvenci znižan - i.v. diskus je degeneriran, desiciran. Na nivoju L5-S1 je vidna izrazitejša desnostranska paracentralna protruzija i.v. diskusa s centrlno rupturo anulus fibrozusam ki se z ventralne strani dotika in najverjetneje draži desno korenino S1 l.v. foramna tega nivoja sta ohranjene širine. Na ostalih nivojih ledvene hrbtenice stenoza spiralnega kanala ali i.v. foramnov ni videti. Na asteriornem superiornem delu korousa vretenca L2 je vidna približno 1,5cm velika formacija, ki ima MR značilnosti hemangioma. Mi lahko prosim poveste vaše mnenje, na kaj naj bom pozoren pri dnevnih gibih, ter kakšno je tu zdravljenje. Po nasvetu osebnega zdravnika že izvajam vaje za krepitev hrbtenice. Hodim zelo težko, ker me pri vsakem koraku na podplatu zaboli, prav tako zelo težko sedim dlje časa - v avtu pa še toliko težje. S spoštovanjem Mario","Spoštovani g. Mario!
Glede na vaš izvid in priporočilo osebnega zdravnika menim, da je to prava pot. Krepitev globokih stabilizatorjev, ki pa jo je potrebno vmesiti v vsakodnevno življenje. Z drugimi besedami, morate povečano moč mišic uporabljati dobesedno na vsakem koraku. Tukaj se pričakujejo največje spremembe. V kolikor boste pri krepitvi uspešni, naj poudarim, da je zelo pomembna tudi pravilnost izvedbe, se navadno takšne stvari izboljšajo. Še posebno ker je vaš zdravnik ocenil, da stanje ni za nadaljnjo diagnostiko. Potrebno se je izogibati položajem, s katerimi iritirate bolečino in najti načine, da lahko npr. vožnjo z avtomobilom izvajate na način brez bolečin. Celoten proces se ob strokovnemu vodenju da izredno učinkovito izpeljati. V kolikor boste na vaši poti potrebovali pomoč, smo vam na voljo.

Dr. Dejan Kernc, specialist za bolečine v križu"
Bolečine v križu,"Pozdravljeni! Star sem 73 let, bolečine v križu imam že 41 let in sem se nekako navadil na njo (čutim križ). Zadnje čase me je ""ščipalo"" od križa pa vse do podplatov in se kmalu tudi umirilo, ko sem se razgibal. Teden nazaj sem grabil listje, zvečer me začel boleti križ in vsa leva noga, hoja je skoraj nemogoča zaradi bolečin (spal sem kvečjemu dve uri na noč). Trenutno si lajšam bolečine z ANALGIN tabletami. Moram še dodati, da me je pred tem mesec in pol bolelo levo koleno (čepenje predolgo časa?) ,sedaj me ob hoji najbolj neznosno boli sprednja stegenska mišica, pravzaprav prirastišče zgoraj in ob kolenu, koleno imam delno umrtvičeno, sama mišica me ne boli. Poleg tablet se mažem s konjsko mastjo in kar blagodejno deluje. Najbolj me skrbi jemanje tablet (zdravil nimam nobenih) tja v nedogled. Kaj mi priporočate? Hvala za odgovor!","V kolikor bolečine še vedno vztrajajo in se pojavljajo pod kolenom, predlagam, da obiščete svojega osebnega zdravnika in mu opišete težave. Nato bo on ocenil ali je stanje primerno za nadaljnjo diagnostiko. Namreč bolečine, ki ste jih opisoval niso majhne in so potrebne nadaljnje obravnave. Prav tako boste s tem razrešili dilemo glede tablet.

Dr. Dejan Kernc, specialist za bolečine v križu"
Težave z erekcijo,"Pozdravljeni, zanima me, namreč, leta 2015 sem imel miokardni srčni infarkt, od takrat imam v uporabi redna zdravila, aspirin, concor, ampril in sorvasto. Problem je v tem, postopoma mi je začela pešati spolna moč- erekcija. Sedaj imam spolne odnose zelo redko, saj pač zaradi slabe erekcije, ti niso niti mogoči. Star sem 50 let. Kaj mi priporočate, kakšna prehranska dopolnila mogoče. Najlepše se vam zahvaljujem za odgovor.","Gospod potrebuje pregled v urološki ambulanti, kjer se mora izključiti vse urološke vzroke njegovih težav, potem pa bi se dogovorili glede terapije ( LSWT, P-Shot).

Lep pozdrav,
mag. Marko Lovšin dr.med."
Posttravmatska stresna motnja,"Zdravo
kot otrok sem bil zaradi očetovih izpadov od drog in nasilnega vedenja,dobil diagnozo posttravmatska stresna motnja. Od takrat pomnim da sem biu večinoma časa brez obrvi( pulim si jih samo ko spim, med spanjem) tako da se zbudim brez desne obrvi ali pa brez obeh, na vsake toliko tednov, sploh če me čaka naslednji dan služba ali karkoli kar mi povzroča stres tudi slabo spim brez energije, stiskanje v predelu pljuc sploh med ljudmi zaradi sramote in misli, včasih me tudi gdaj Špikne ob srcu, 24 7 sem doma, nikoli nism meu redne službe samo tko za par dni ob vikendih, delam kot kuhar ampak mi v službi zaradi vročine steče vse po obrazu od narisanih obrvi res sramota in res je tudi da moški z narisanimi obrvmi izpade velik Gey... In res nočem bit označen za kaj takega... Kot otrok sem bil vodilni otroški maneken, tko da veste da je moja samozavest na dnu od te bolezni... Imam pa še eno hudo motnjo da si nekontrolirano pulim in pogoltnem vse dlake na predlu rok tam kamor dosežem z zobmi kar nemorem nehat, se ustavit .Kolikor vem iz poizvedovanja na internetu se imenuje Trihofagija in me res skrbi za moje življenje in za mojo prihodnost opogumil sem se šele zdaj pri 26 letih delit z vami mojo najbolj temno skrivnost in sramoto... Upam za en dober nasvet in če slučajno veste če bom slučajno hospitaliziran v trenutku ko bom omenil to zdravniku? Ali bom lahko doma z družino med zdravljenjem ? To me najbolj skrbi...","Spoštovani!
Kar iznašate je strašna stiska notranjega otroka, ki mu starš ni bil zaveznik in naklonjeni vzpodbudnik ampak agresor.
Ko smo otroci nimamo kapacitet za obrambo pred nasiljem, ker jih v varnem okolju ustreznih skrbnikov ne potrebujemo, oni nas pa naučijo ustreznega odzivanja.
Tega učenja niste bili deležni zato so vaša čustva, da bi vi preživeli, preplavila razumski del in vas začela obvladovati.
Absolutno izpostavljeno ni indikacija, da bi vas morali zadržati v bolnišnici.
Pogumno spregovorite o zadevi strokovnjaku, veste vsi mi imamo sence, ki nas preganjajo, vendar samo toliko časa, dokler pred njimi bežimo. Ko se ustavimo in jim pogledamo v oči, sence izginejo.
V kolikor želite, se mi lahko oglasite po mejlu, ki je naveden na spletni strani UKCMb jasna.kordiclasic@ukc-mb.si
Vse dobro..."
Izliv semenske tekočine z drobnimi kristalčki,Spoštovani. Med zadnjima dvema izlivoma semenske tekočine sem opazil zelo drobne kristalčke rdečo-rjave-rumene barve. Ped tem teh težav nisem imel. Zanima me kaj bi bilo lahko to? Hvala,"Pozdravljeni!

Vsaka sprememba v semenski tekočini zahteva diagnostično obdelavo. V vašem primeru je potrebno narediti celotno obdelavo prostate pri urologu in bakteriološki pregled seča pri osebnem zdravniku.

Lep pozdrav,
mag. Marko Lovšin, dr. med. specialist urolog"
Sključena drža,"Pozdravljeni. Imam vprašanje glede drže 90° pri svoji tašči. Leta 2019 je padla in si poškodovala vretence (mioslim da L1). Dobila je opornico. Na kontroli je bilo ugotovljeno, da je vretence v redu zaraščeno. Vendar je še vedno čutila bolečino v križu. Poleti 2020 pa je začela hoditi sključeno - hrbtenica 90°in imela je hude bolečine. Po ponovnem RTG slikanju in CT slikanju ni bilo ugotovljenih nobenih fizičnih ovir, ki bi povzročale bolečino. Ni stisnjenih živcev ali kakih kil ipd. Ortoped ji je svetoval naj poskrbi za pokončno držo, vendar ona tega ni zmožna. Hodi s pomočjo hojice, zaradi bolečin v križu pa večino časa preleži. Ker ima tudi težave pri hoji, ko ji občasno ena noga v kolenu zadrhti preden jo uspe premakniti. Zaradi tega je bila napotena k nevrologu, ki je ugotovil, da ima ""parkinsonizem"" dobila je zdravila Madopar. Mene pa zanima ali je ta ukrivljenost hrbtenice povezana s Parkinsonovo boleznijo ali moramo iskati vzrok kje drugje. Lep pozdrav Jožica G.","Odgovor:
Pozdravljena! Glede na vaše podatke in pretekle preglede bi lahko sklepali, da gre pri vaši tašči za vpliv navedene bolezni v kombinaciji z nizko aktivnostjo in posledično mišično močjo zaradi težav z zadnjih dveh letih. Namreč mišice niso dovolj močne, da bi ohranjale pravilno pozicijo, verjetno pa je vpliv tudi na druge obhrbtenične strukture. Poizkusi naj s krepitvijo stabilizacijskih mišic in v kolikor se bo poznal napredek, lahko s tem nadaljuje. Predlagam pa, da izvaja vaje pod strokovnim nadzorom zaradi njenega stanja, da ne bi prišlo do neželenih komplikacij. Izredno težko je opredeliti učinek v takšnem stanju, saj kot vidite tudi različni specialistični pregledi ne najdejo konkretnega odgovora.

Lep pozdrav,
Dr. Dejan Kernc, specialist za bolečine v križu"
Odstop steklovine,"Na obeh očesih imam odstop steklovine. Glede na to, da se na enem očesu še pojavljajo motnjave, me zanima ali smem telovaditi oziroma kdaj, saj so pri telovadbi prisotni elementi sklanjanja. Hvala in lepo pozdravljeni.","Spoštovana, odstop steklovine je posledica degenerativnih sprememb, starostnih sprememb v steklovini. Te spremembe so pogost pojav, steklovina postaja redkejša, v njej se pa pojavljajo motnjave. Menim, da lahko telovadite, tudi skačete lahko. Predlagam redne kontrole oči 1x letno. V primeru nastanka večje sence pred očesom pa predlagam kontrolo takoj.

Dušan Pušnik, dr. med. specialist oftalmologije."
Sinova nejasna zdravstvena situacija,"Pozdravljeni
Obračam se na vas kot obupana mamica skoraj 10 letnega fantka. Naj vam opišem najine težave. A še pred tem naj vam povem, da je bil prej čisto normalen 9 letni fantek. Vse se je začelo lani novembra 2020 sprva so se pojavili na njegovih spodnjicah majhni madeži in sem si mislila, da si pač ni dobro obrisal svoje ritke ko je šel na stranišče. Nato je to postalo vse bolj pogosto in madeži so postali vedno večji tudi ušlo mu je v spodnje hlačke. To se je začelo pol samo stopnjevati tako daleč da sma se morala umit tudi večkrat na dan in si preoblečt spodnje perilo. Ko sem poklicala njegovo osebno zdravnico in ji povedala kaj se z njim dogaja s tem da je bil od drugega leta in pol že čist mi je samo rekla da je to na psihični bazi in da se bo to slej ko prej umirilo. Da mu naj posvetim več časa kajti pozabila sem vam povedat da še ima on brata dvojčka s katerim sta zelo povezana a se njemu to ne dogaja. No sem poskusila tudi to vse sem pustila ob strani in se posvetila njemu predvsem njegovi težavi a tudi to ni pomagalo. Nato sem spet poklicala njegovo zdravnico in jo prosila, če bi lahko ga pripeljala da bi ga pogledala in po dolgem prigovarjanju z njo mi je tudi uspelo. Ko sma prisla ga je sicer pregladala a ni ugotovila nič nenavadnega rekla je da ne rabi nobenih preiskav niti v laboratorij ga ni poslala rekla je da bo minilo a ni še vedno je isto. Karkoli poje gre pol 5do 10 krat na stranišče. Res ne vem več kaj naj naredim. Kakšnemu zdravniku ga naj peljem da bi ga pregledali ker ne verjamem da je vse to na psihi. Ker sem utrujena od vsega tega da morem klicat in prosit da bi mi ga kdo dal k kakšnemu zdravniku da bi ugotovil kaj mu je zakaj se mu je sedaj to pojavilo če prej ni imel nobenih zdravstvenih težav. Bil je kot vsak otrok igriv radoveden. Sedaj ni polovica tega kar je bil prej. Noče se igrat ker se boji da ni mu ušlo. Prosim pomagajte mi komu se naj obrnem k kateremu zdravniku.","Spoštovana mamica,
videti je, da ste se znašli v stiski. Zaradi nejasne zdravstvene situacije s sinom ste že odšli k zdravnici, ki pa vaše stiske ni opazila in sina zgolj na hitro pregledala. V trenutnih časih to sicer ni presenetljivo in je tudi do neke mere razumljivo, pa vendar je tole svojevrstna krivica.
V resnici bi vašem otroku pripadal celosten pregled, kjer bi lažje ugotovili več informacij. Sprašujem se, kako ste se morali počutiti v situaciji, ko ste upali na razrešitev, pojasnilo, morda dodatne nasvete, dobili pa zgolj oznako “stres”. Ne vem, ali ste od šoka kar otrpnili, ali pa ste si mislili, da avtoriteta pač ve. Ne glede na to, kaj se je dogajalo v vašem telesu, mu lahko prisluhnete in ga pomirite. Če čutite, da rabite več informacij in da vas bodo te pomirile, zaprosite za pomoč zdravnike. Če čutite, da so potrebne še dodatne preiskave, se lahko odločite za samoplačniški pregled, ali pa jih prosite odločna za več preiskav. Pregled vsakomur konec koncev pripada. Pa vendar se pri otrocih vsi malo ustavimo in jim poskušamo prihraniti dodatne preglede, če je to le možno. Zato bi se ustavila pri pojmu psihosomatike.

Znanost iz leta v leto bolj ugotavlja, da je psihosomatskih bolezni veliko, da sta telo in razum prepletena in da veliko bolezni nastane iz psihološkega razloga. To je vsem staršem morda težko slišati, ampak to ne pomeni, da ste vi kakorkoli krivi, pomeni pa, da je otrok morda razvil takšen način sporočanja, da se telo ne počuti v redu. Regresija - nazadovanje v spretnosti, ki jo je otrok že osvojil, je res eden glavnih pokazateljev tega. Navadno pa se stres pri otrocih pokaže na področju osnovnih človekovih potreb: spanja, prehranjevanja in izločanja. Zelo pogosto se kot posledica težke izkušnje razvije prekomerna stiska, ki povzroča toliko napetosti v telesu, da oseba ne more spati, jesti, ali izločati, ali pa bi v eno spala, se prenajedala in izloča prekomerno. Nič od naštetega ni prijetno, je pa žal zelo pogosto.

V lanskem letu se je odvilo ogromno sprememb in terapevti pravimo, da se svet sooča s pojavom tako imenovane akutne travme, z dogodki, ki se jih ni dalo napovedovati, ki so bili polni strahu in napetosti, ki jih je čutiti še danes. Prav tako pa je ogromno sprememb doletelo otroke. Ni naključje, da ob pojavu epidemije psihologi opozarjajo na slabša psihofizična stanja vseh otrok in da naštevajo alarmantne podatke: ne le, da se je večini otrok močno poslabšala motorika, težave zaznavajo tudi na psihološkem področju. Ste vedeli, da je med mladostniki število poskusov samomorov naraslo kar za 30% v primerjavi s prejšnjim letom in da se pojavlja več depresije, tesnob in paničnih napadov? Te številke so res kritične in nam sporočajo, da so otroci in mladostniki v stiski.

Prav enako je možno, da se dogaja pri vas. Meseca novembra, ko se je pri vašem sinu vse začelo, so otroci morali ostati doma. To je za večino pomenilo manj druženja s sošolci in več časa pred ekrani, pogosto pa tudi manj kvalitetnega časa s starši, ki so še vedno morali delati. Ne vem, kakšen je bil vaš oktober in november, prepričana pa sem, da spremembi niste morali uiti. Vse spremembe pa prinašajo ne le pozitiven, ampak tudi negativen stres. Seveda je možno, da se dogaja še kaj, kar ni le epidemija in da je morda fantek v stiski, o kateri ne zmore spregovoriti. Terapevti pogosto opažamo, da otroci izražajo tudi našo stisko, ali pa nosijo v telesu medgeneracijske vzorce prejšnjih generacij. Včasih pri točno določeni starosti začnejo izražati nekaj, kar se je pravzaprav zgodilo že staršu, pa ni nikoli predelal težke izkušnje. Ne želim vas prestrašiti še jaz, toda nemalokrat je takšno vedenje tudi posledica kakšne vrste zlorabe (psihične/fizične/spolne), zato bi bilo dobro, da v pogovoru in predvsem preko igre preverite še to. Morda se greste doma lahko igro vlog preko kakšnih lutk in lutke spregovorijo tudi o težjih temah, kaj se na primer dogaja z otroci, ko staršev ni in podobno. Lahko seveda tudi rišete in preko igre z igračami izveste veliko informacij, zakaj bi se na primer avto v teh dneh ne počutil dobro. Zveni morda smešno, toda otroci preko igre lažje spregovorijo o svojih občutkih. Morda pa tudi razmislite o svojih.

Če ste v skrbeh, da nikakor ne morete ugotoviti nekaj psihičnega in čutite, da je, vam morda lahko pomagamo terapevti ali klinični psihologi ali pedopsihiatri. Verjamem pa, da boste uspešni že sami. Za podoben primer mi je nedavno mamica razlagala, da je bila težava zunanja, v vrtcu… Nisem zdravnica, toda seveda so diagnoze lahko različne, kot so npr. sindrom razdražljivega črevesja, prelivno črevo, kronično vnetna črevesna bolezen (Chrohnova, ulcerozni kolitis), kontradiktorno kronično zaprtje, intoleranca na gluten ali celiakija (ki jo lahko izločite sami z brezglutensko dieto), alergija na kazein - mlečno beljakovino,... In seveda lahko zaprosite za napotnico za gastroenterologa. Osebni zdravniki lahko za vnetne črevesne bolezni preverijo CRP v krvi in druge vnetne parametre in kalprotektin, preko oddaje blata v laboratoriju. Nekateri priporočajo tudi bioresonanco. Toda moram vas opozoriti, da za črevesne bolezni velja, da so psihosomatske in diagnoza pravzaprav ne reši vaše osnovne težave. Ta je v tem, da še vedno ne vemo, zakaj trpi vaš sin. Če vzroka kljub igri in iskanju ne boste našli, vam svetujem, da poiščete strokovno pomoč družinskega terapevta.

Vse dobro vam želim,
družinska terapevtka Katja Knez Steinbuch"
Težave z nohtom,"Spoštovani,
že 5 let opažam, da mi se na nožnih palcih prelomi noht po diagonali. Po navadi na sredini ali na samem začetku nohta. v ta namen prilagam tudi 2 fotografiji: na eni je začetek lomljenja, na drugi pa noht po približno treh mesecih preloma. Pri osebni zdravnici sem že bila in je noht pregledala. Rekla je, da glivice niso in vse kar se da narediti je to, da se noht kirurško spuli. Nikakor torej ne morem ugotoviti vzroka preloma nohta. Po navadi se to zgodi ob koncu poletja in potem imam prelomljen noht vse do naslednjega poletja (dokler ne izraste). Je pa zadeva zelo nadležna, saj napol prelomljen noht zelo boli, saj ga vsaka obutev ali nogavica razdraži. Vsako leto torej 6 mesecev trpim te probleme, dokler noht ne preraste. Vljudno vas prosim za vaš nasvet, kaj bi lahko bilo narobe, da se mi samo ta dva nohta na palcu vsako leto prelomita počez. Najlepša hvala in lep pozdrav. Nina","»Svetujem odvzem materiala za mikološki pregled predela »okvarjenega« nohta in po prejemu izvida ustrezno zdravljenje.
Lepo vas pozdravljam,
prim. mag. Metka Adamič, dr. med.,
specialistka dermatovenerologije, svetnica"
Udarec v mezinec,"Pozdravljeni! Dne 28.1.2021 sem dobil udarec v mezinec na levi roki. Po ravnanju prsta sem nato nosil 7 dni longeto, nato sem jo snel in pocasi zacel razgibavati prst v mlacni vodi. Stanje se je izboljsalo, ne cutim vec pretiranih bolecin v prstu, lahko opravljam skoraj vsa opravila. Vendar je prst se vedno okoli sklepa dokaj mocno otecen in se vedno ne morem stisniti pesti skupaj, kot da bi od sklepa navzdol bil prst še popolnoma trd. Zanima me ali z nadaljnim razgibavanjem lahko spravim prst nazaj v stanje pred poskodbo ali bo ostal tak kot je?","Spoštovana

Očitno je šlo za zvin, ali vsaj delni izpah sklepa.
Pri tovrstnih poškodbah pride do natrganja delov sklepne ovojnice in sklepnih vezi, kar ima za posledico nastanek brazgotinskega tkiva, ki je debelejše in manj elastično. Posledično je področje zadebeljeno in manj elastično (zmanjšan obseg gibljivosti).
Rehabilitacija po tovrstnih poškodbah traja običajno več mesecev, lahko tudi do enega leta.
Vsekakor lahko z razgibavanjem postopno odpravite vse posledice poškodbe. Pomembno je,da roko poskušate uporabljati za vsakdanja opravila brez posebnih omejitev.
Priporočam še masažo prsta od konice proti dlani, vsaj enkrat dnevno 10-20 minut.

Uspešno rehabilitacijo vam želim.

prim. Erik Vrabič, dr.med.
specialist plastične, rekonstrukcijske, estetske in splošne kirurgije"
Sledovi krvi ob čiščenju ušesa,"Spoštovani, sem 61-letni upokojenec. Že kakšna dva meseca opažam ob čiščenju desnega ušesa na vatirani palčki sledove krvi. Bolečin ni, sluh normalen. V terapiji imam Sumamed 250 mg 3 x tedensko že kakšni dve leti. Je možna povezava antibiotik - kri.","Ponavadi je povezava Aspirin 100 kri, Marevan kri, Brillique... to so zdravila za redčenje krvi, ko je človek podplut že ob minimalni poškodbi ali pritisku. lahko pa se pojavijo sledovi krvi tudi pri hemoragičnem vnetju zunanjega sluhovoda, to je virusnio vnetje, ki se ga ljudje in lečeči zdravniki ustrašijo. Ob tem vnetju poči krvav mehurček, ki je posledica vnetja, izgleda pa kot krvav žulj, samo da je v sluhovodu.

Načeloma se baby palčk izogibajte. Če pa bodo težave kljub temu, pa naj Vas pregleda vaš zdravnik in oceni potrebo po ORL specialistu.

S spoštovanjem in čim bolj zdravo v pomlad.

Štefan Spudič, dr.med. spec. ORL"
Izpuščaji pod očesom,"Pod očesom so se mi pojavili drobceni izpuščaji, ki malo srbijo. Zanima me, kaj bi lahko to bilo.","“Spoštovana,

izpuščaj, ki ga opisujete je lahko iz različnih razlogov: preobčutljivost na katero od negovalnih oziroma kozmetičnih sredstev, lahko da gre za poseben dermatitis, ki se pojavlja na očesnih vekah (periorificielni dermatitits), ali pa kaj tretjega.
Zaenkrat vam svetujem, da opustite uporabo vseh kozmetičnih sredstev in da vsaj 2-3 tedne uporabljate za nego le čiščenje (umivanje z mlačno vodo in blagim detergentom) ter za mazanje indiferentno kremo, ki jo nabavite v lekarni (na primer Bepanthen kremo…)
V kolikor se stanje ne bo umirilo, pa bo potreben obisk dermatologa. Pogosto takšne dermatoze ne izzvenijo spontano; največja napaka je, če jih začnemo mazati s hormosnkimi - kortikosteroidnimi sredstvi, saj lahko to stanje sčasoma še poslabša
Lepo vas pozdravljam,''

prim. mag. Metka Adamič, dr. med.,"
Vnetje obnohtja,"Pozdravljeni, ob nohtu se mi je vnelo tkivo, prst na roki na koncu zadebeljen, topel, čuti se utrip, ob pritisku rahlo boli. V preteklosti se mi je vnetje že tako poslabšalo, da je bil potreben poseg zdravnice, ki mi je ročno iztisnila gnoj. Zdaj ne vem, ali je že gnojno, bi pa rada preprečila, da gre na slabše. Kaj lahko naredim, da čimprej izgine? Ter kako si lahko dolgoročno pomagam? Berem, da je pogost povzročitelj glivica kandida in glede na to, da se mi ponavljajo tudi ginekološka vnetja, se mi zdi, da bi lahko bila povezava. Hvala in lp, Lexi","“Spoštovana,
vnetje obnohtja (paronihija) najbolj pogosto povzročajo bakterije (stafilokoki, streptokoki, psevdomonas ali druge), redkeje tudi kvasovke (na primer kandida). Vnetje tkiva ob nohtu nastane ob vdoru mikroorganizmov zradai poškodovane obnohtne kožice (rezanje/manikura, grizenje…), zaradi poškodbe nohtne posteljice ali zaradi pogostega močenja in uporabe agresivnih čistil, detergentov. To lahko še pospeši dolgotrajna nošnja gumijastih rokavic ali rokavic iz lateksa…pod katerimi se koža zmehča, oslabi se njena naravna maščobna prevleka/bariera, ki jo ščiti, v vlažnem in toplem okolju se mikroorganizmi še laže razmnožujejo.
Ob prvih znakih svetujemo predvsem tople obkladke, ovoje. Zdravniki praviloma predpišemo antibiotik, lokalno razmaknemo predel med nohtom in obnohtsno kožico, vstavimo sterilno gazico, da gnoj, ki nastaja lahko izceja.
V bodoče vam priporočam, da se, kar se da, izogibate zgoraj omenjenim manipulacijam. Le tako lahko preprečite nastanek težav.
Lepo vas pozdravljam,''

prim. mag. Metka Adamič, dr. med.,"
Anksioznost in panična motnja,"Pozdravljeni, zadnje 6 let se borim z anksioznostjo in panicno motnjo (agorafobija) prav tako z rahlim nedefiniranim gastritisom. Z raznimi metodami izpostavljanja in z zamenjavo sluzbe (stres) imam zadnje leto paniko pod kontrolo. Se vedno se mi pa dostikrat dogaja da iz jasnega izgubim moc, zacnem se trosit in imam obcutek da bom padel skupaj, tezje pridem do sape, vrti se mi. Poznam panicne napade in obcutke ob njem, vendar se mi zdijo ti napadi drugacni. Sprozijo se nakljucno ko nisem v stresnih situacijah in nisem dehidriran ali podhranjen, nisem tudi slabokrven. Imam normalen pritisk ter krvni sladkor ob teh napadih. Prav tako sem v otrostvu prestal operacijo srca (luknja na prekatu) vendar za to ne jemljem zdravil. Izogibam se obiska pri zdravniku ravno iz razloga ker me vsi napotijo do psihiatra. Ze panika sama je resno nacela mojo osebno kot poslovno zivljenje. Prestal sem vse mozne preiskave ki niso pokazale nic konkretnega. Nisem pa prestal preiskave CT ali MR glave, kar bi si zelel ampak ne upam. Star sem 33 let, normalne teze, nimam drugih slabih navad razen kajenja (10 na dan) katerega sem ze veckrat poskusil opustit vendar se mi takrat vrnejo panicni napadi. Zaradi tega zacaranega kroga se pocutim popolnoma nemocnega in obupanega. Kaj mi svetujete? Lp","Spoštovani!
Panična motnja je samo posledica dalj časa trajajočih težav na področju konstruktivnih soočanj z lastnimi čustvi.
V kolikor nismo vešči sprotnega prepoznavanja, ubeseditve, sprejemanja čustev, zlasti tistih neprijetnih, in pred njimi bežimo, ali jih potlačujemo, se nam nakopičene in nepredelane kot bumerang vrnejo, v podobi prebojev intenzivnih tesnob, ki imajo lahko rušilno in zastrašujočo moč.
Mislim, da so anksiozna simptomatika in panične atake ponavadi le poskus sporazumevanja naše notranjosti, duše in psihe, z nami samimi. Iskanje stika, iskanje potrditev obstoja našega čustvenega sveta, ki je, čeprav neviden, še kako pomemben in aktiven.
V kolikor si ne upamo priznati določenih dejstev in v okoliščinah, ki bi jih lahko spremenili trmasto vztrajamo, ali pa se upiramo tistim, ki jih ni mogoče spremeniti, in slednjih nočemo sprejeti, je normalno, da intrapsihičnega ravnovesja ne moremo vzpostaviti.
Psiha zato svojo stisko, slej kot prej,izraža na tak način.
Težko vam svetujem, kaj naredite, ne poznam vas, vendar pa, če vam lahko predlagam le eno,
bi vam toplo priporočala, da se skušate ponovno povezat s samim seboj, postanite sebi najboljši prijatelj in ne skrivajte se za fasado, ki je okolici sprejemljiva in dopadljiva, z vami pa nima nič skupnega.
V odnosih z drugimi je potrebno znati postavljati meje, meje, ki zaščitijo naš čas in energijo, ki ju velikokrat po nepotrebnem razsipavamo, ker se bojimo drugim zamerit in postavit zase.
Takšna naša omahljivost in boječnost, sebe postaviti na prvo mesto, nam kratkoročno prihrani marsikatero zamero ali konflikt, cena, ki pa jo na dolgi rok plačamo, pa gre na račun našega psihičnega in telesnega zdravja.
Delajte v smeri pristnosti in iskanja stika z avtentičnim selfom, Jasna"
Obsesivna kompulzivna motnja,"Pozdravljeni. Imam sina, starega 13. let, ki že pol leta kaže vse znake OKM in sicer s pretiranim umivanjem, strahom pred dotikom ""umazanih"" stvari, steklenic s čistili (najsi bo to le detergent za pomivanje posode), ne dotika se ničesar, kar bi ga lahko okužilo, umazalo. V primeru dotika pa si dvakrat z milom natančno umije roke. Vsaka stvar mu predstavlja vir okužbe. Kaj naj naredim, saj vidim, da je v stiski in ne more preko sebe? Hvala za odgovor. Lep pozdrav, Barbara","Spoštovani!
Vsekakor je omenjena simptomatika obsesivne potrebe po ustvarjanju varnega in sterilnega okolja lahko v sklopu prilagoditvene motnje, zaradi časa v katerem smo se znašli.
Po mojem mnenje je vzrok omajan občutek varnosti, ki ga vaš fant skuša umetno ojačati tako, da kontrolira svoje zunanje okolje in vse morebitne klice v njem.
Zagotovo je misija, ki si jo je zadal, misija nemogoče. Obsesivne misli, ki se mu vrivajo v um, ga strašijo pred okužbo, trenutno se pomiri s kompulzijo umivanja ali pretiranega varovanja pred potencialnimi patogeni.
Predlagam, da se z njim pogovorite, iskreno,uglašeno na njegovo dojemanje sveta in nevarnosti v njem. Poskušajta se najprej uglasiti na mentalnem in emotivnem nivoju, čeprav se nam kot staršem marsikatera skrb otroka zdi smešna in pretirana, ni zato nič manj pomembna, kot je naša,
in nič manj otrok zaradi nje ne trpi.
Pomembno je, ne reagirati na impulz prisilne misli, sicer kratkoročno kompulzivni akt ( umivanje rok) omili tesnobo vendar jo pa dolgoročno vzdržuje in intenzivira.
Osnovna lekcija, ki jo v življenju moramo osvojiti je sprejemanje dejstva, da nad večino stvari, ki se nam v življenju pripetijo nimamo kontrole. To dejstvo nas istočasno tudi odvezuje odgovornosti za naključne nezaželjenosti, ki se nam v življenju zgodijo.
Pomembno je usmeriti se na tisto, kar pa lahko kontroliramo in to smo mi sami, naš notranji čustveni svet, naše misli, ki jim ni potrebno pripisovat verodostojnosti in 100% resnice.
Um, ki je preplašen je prepojen z ustrahujočimi mislimi, s katastrofičnimi napovedmi, kaj vse se bo zgodilo mi pa tega ne bomo znali obvladat. Um, ki se boji, vklopi negativni mentalni filter, ki samo negativno monitorira in prečesava okolico, v prepričanju, da bo našel razloge, ki bodo skrbi potrdile.
Pomembno je, da mislim dovolimo priti in jih opazujemo, kako gredo iz naše glave, kot oblaki na nebu, stran. Nato načrtno izberemo in se usmerimo na misel, ki nas nagovarja k temu, da se je doslej vse ugodno razpletlo, da smo dolga leta živeli brez prisilne kontrole pa vseeno preživeli....... Sami sebe moramo znati pomiriti, razviti notranjega negovalca, ki zna katastofični mentalni klepet utišati, in ga nadomestiti z razbremenjujočimi pomiritvenimi trditvami.
V kolikor bi se zadeva intenzivirala, predlagam obisk kliničnega otroškega psihologa ali pedopsihiatra, Jasna"
Tresenje in napetost,"Pozdravljeni, pred leti ste neki punci svetovali glede treme, da naj vzame beta blokatorje. Vaš citat:beta blokatorje, ki pokrivajo nevrovegetativno simptomatiko treme- tresenje rok,pospešen pulz potenje, občutek nestabilnosti,slabost, pogosto uriniranje. Konec citata. Jaz imam podobne težave s tremo. Ko sem v družbi in da moram recimo prinesti kavo imam tako tremo da se tresem in je nemogoče da bi nesel skodelico oziroma vedno ko sem pod napetostjo se mi trese glas, noge, roke, se potim. Vem da je vse v glavi, vendar si ne morem pomagat. Zanima me katere beta blokatorje bi mi svetovali in če se jih da dobiti brez recepta. Za odgovor se vam zahvaljujem.","ob redni kontroli srčnega utripa in pribeleženju vrednosti v situacijah, ki so kritične za slednje, vam na osnovi težav lahko predpiše beta bloker- propranolol splošni zdravnik, kardiolog ali psihiater, slednji zdravilo predpišemo v smeri dodatne okrepitve učinka antidepresivne terapije. Dr. Jasna Kordić Lašič"
Napad tresavice in razbijanje srca,"Pozdravljeni. Imam napade tresavice in razbijanja srca. Bila pri kardiologu opravil ekg, krvno sliko, rtg prstnega kosa in uz srca. Vse vredu. Je rekel da je verjetno napad panike. Kako si lahko pomagam? Saj ko samo cutim da mi zacne hitreje biti postanem panicna. Ne morem bit v prostoru. Pomagajte mi prosim","Spoštovani!

Predlagam, da poiščete pomoč s strani terapevta vedenjsko kognitivne smeri, saj je panični napad velikokrat zgolj posledica mentalne katastrofizacije in samostrašenja, ki poglobita občutek anksioznosti in prepričanje, da se s situacijo ne boste zmogli učinkovito soočiti, Dr. Jasna Kordić Lašič."
Aksilarna hiperhidroza,"Pozdravljeni! Že dolga leta se bojujem z aksilarno hiperhidrozo, pred časom se je stanje še poslabšalo, kar me je privedlo do resnejšega ukrepanja. Sicer sem se že obrnila na osebno zdravnico, s katero sem se dogovorila, da bi najprej poizkusila z alternativnimi metodami. Me pa zanima ali sta injiciranje botoksa in postopek mikrovalovne termolize (Miradry) krita s strani ZZZS-ja?","Spoštovana,

postopki, ki jih omenjate, so zaenkrat samoplačniški.

Z lepimi pozdravi, prim. mag. Metka Adamič, dr. med."
Srbečica prstov,"Pozdravljeni, pred nekaj meseci sem začela opažati da me srbijo prsti na desni nogi.. Ko sem bolje pogledala sem opazila rdečkaste lise za katere sem sprva mislila da so tam zaradi srbenja. Potem sem opazila da se spreminja tudi koža na mestih kjer srbi - koža se lušči in na otip je trda, postarana. Zdravnik mi je nekaj tednov nazaj predpisal Canesten (noge ni zares pogledal, sklepal je da so glivice), mazala sem 14 dni a se razen rdečkastih list ni nič izboljšalo. Noga me še vedno srbi, razširilo se je na podplat. Če se praskam me potem peče in je vroče. Če mi lahko kakorkoli pomagate ali usmerite bi bila zelo hvaležna. Lep pozdrav želim.","Spoštovani,

kot razumem, gre srbečo spremembo na eni nogi-stopalu, ki se postopno širi. Vzrokov za takšne težave je seveda lahko kar nekaj, največja verjetnost pa je, da gre res za glivično okužbo.

Da bi to zanesljivo potrdili, bi bilo potrebno opraviti natančen in usmerjen dermatološki pregled, ob tem odvzem materiala s predela žarišč, ki bi ga poslali na pregled v ustrezen mikološki laboratorij. Na podlagi izvida bi se nato odločili za ustrezno zdravljenje. Če bi izvid pokazal, da gre za glivično okužbo kože, pride v poštev lokalno in/ali sistemsko zdravljenje s posebnimi zdravili (antimikotiki).

V kolikor se je okužba morda prenesla tudi na nohte, traja zdravljenje praviloma dlje časa. Doziranje in trajanje zdravljenja določi zdravnik. Navodila je potrebo natančno upoštevati, da se lahko težav zadovoljivo znebimo.

Ob tem je potrebno izvajati tudi določene higienske ukrepe; navodila vam bo posredoval zdravnik, ki bo zdravljenje predpisal.

Poletna vročina, znojenje, vlažno okolje, zaprta obuvala...vse to so idealni pogoji za rast in razvoj glivic, zato je pametno z zdravljenjem začeti čim prej. Dvotedensko zdravljenje glivične okužbe kože stopal običajno ne zadošča.

Naj povzamem - vsekakor vam priporočam, da opravite pregled pri dermatologu, ki vam bo opravil ustrezno diagnostiko in predpisal primerno zdravljenje.

Z lepimi pozdravi,prim. mag. Metka Adamič, dr. med."
Luščenje kože,"Na nekaterih mestih na obrazu, se mi lušči koža. Suhe luske. Ali bi lahko to odpravil s kakšno kremo, ali bo to ostala stalna nadloga? Starost 78 let.","Spoštovani,

vzrokov za luščenje kože je kar nekaj. Vzrok je lahko vneseno obolenje kože, lahko pa gre tudi za spremembe, ki nastajajo zaradi dolgoletnega izpostavljanja UV žarkom. Na podlagi vašega skromnega opisa vam žal ne morem svetovati drugega kot pregled pri dermatologu, ki bo na podlagi pregleda svetoval ustrezno zdravljenje.

Z lepimi pozdravi,

prim. mag. Metka Adamič, dr. med."
Bolečina v stopalu,"Pozdravljeni, Približno eno leto imam bolečino v stopalu (najprej na peti na levi nogi, sedaj pa na zunanji strani stopala na desni nogi). Imel sem tudi RTG petnice vendar ni bilo nekih posebnosti. Pred kratkim sem bil na MR hrtenice in tudi prejel izvid. Na izvidu piše: MR LS v dveh ravninah in običajnih sekvencah. Signal i.v. diskusa nivoja L5-S1 je na tekočinsko občutljivi sekvenci znižan - i.v. diskus je degeneriran, desiciran. Na nivoju L5-S1 je vidna izrazitejša desnostranska paracentralna protruzija i.v. diskusa s centrlno rupturo anulus fibrozusam ki se z ventralne strani dotika in najverjetneje draži desno korenino S1 l.v. foramna tega nivoja sta ohranjene širine. Na ostalih nivojih ledvene hrbtenice stenoza spiralnega kanala ali i.v. foramnov ni videti. Na asteriornem superiornem delu korousa vretenca L2 je vidna približno 1,5cm velika formacija, ki ima MR značilnosti hemangioma. Mi lahko prosim poveste vaše mnenje, na kaj naj bom pozoren pri dnevnih gibih, ter kakšno je tu zdravljenje. Po nasvetu osebnega zdravnika že izvajam vaje za krepitev hrbtenice. Hodim zelo težko, ker me pri vsakem koraku na podplatu zaboli, prav tako zelo težko sedim dlje časa - v avtu pa še toliko težje. S spoštovanjem Mario","Spoštovani g. Mario!
Glede na vaš izvid in priporočilo osebnega zdravnika menim, da je to prava pot. Krepitev globokih stabilizatorjev, ki pa jo je potrebno vmesiti v vsakodnevno življenje. Z drugimi besedami, morate povečano moč mišic uporabljati dobesedno na vsakem koraku. Tukaj se pričakujejo največje spremembe. V kolikor boste pri krepitvi uspešni, naj poudarim, da je zelo pomembna tudi pravilnost izvedbe, se navadno takšne stvari izboljšajo. Še posebno ker je vaš zdravnik ocenil, da stanje ni za nadaljnjo diagnostiko. Potrebno se je izogibati položajem, s katerimi iritirate bolečino in najti načine, da lahko npr. vožnjo z avtomobilom izvajate na način brez bolečin. Celoten proces se ob strokovnemu vodenju da izredno učinkovito izpeljati. V kolikor boste na vaši poti potrebovali pomoč, smo vam na voljo.

Dr. Dejan Kernc, specialist za bolečine v križu"
Bolečine v križu,"Pozdravljeni! Star sem 73 let, bolečine v križu imam že 41 let in sem se nekako navadil na njo (čutim križ). Zadnje čase me je ""ščipalo"" od križa pa vse do podplatov in se kmalu tudi umirilo, ko sem se razgibal. Teden nazaj sem grabil listje, zvečer me začel boleti križ in vsa leva noga, hoja je skoraj nemogoča zaradi bolečin (spal sem kvečjemu dve uri na noč). Trenutno si lajšam bolečine z ANALGIN tabletami. Moram še dodati, da me je pred tem mesec in pol bolelo levo koleno (čepenje predolgo časa?) ,sedaj me ob hoji najbolj neznosno boli sprednja stegenska mišica, pravzaprav prirastišče zgoraj in ob kolenu, koleno imam delno umrtvičeno, sama mišica me ne boli. Poleg tablet se mažem s konjsko mastjo in kar blagodejno deluje. Najbolj me skrbi jemanje tablet (zdravil nimam nobenih) tja v nedogled. Kaj mi priporočate? Hvala za odgovor!","V kolikor bolečine še vedno vztrajajo in se pojavljajo pod kolenom, predlagam, da obiščete svojega osebnega zdravnika in mu opišete težave. Nato bo on ocenil ali je stanje primerno za nadaljnjo diagnostiko. Namreč bolečine, ki ste jih opisoval niso majhne in so potrebne nadaljnje obravnave. Prav tako boste s tem razrešili dilemo glede tablet.

Dr. Dejan Kernc, specialist za bolečine v križu"
Težave z erekcijo,"Pozdravljeni, zanima me, namreč, leta 2015 sem imel miokardni srčni infarkt, od takrat imam v uporabi redna zdravila, aspirin, concor, ampril in sorvasto. Problem je v tem, postopoma mi je začela pešati spolna moč- erekcija. Sedaj imam spolne odnose zelo redko, saj pač zaradi slabe erekcije, ti niso niti mogoči. Star sem 50 let. Kaj mi priporočate, kakšna prehranska dopolnila mogoče. Najlepše se vam zahvaljujem za odgovor.","Gospod potrebuje pregled v urološki ambulanti, kjer se mora izključiti vse urološke vzroke njegovih težav, potem pa bi se dogovorili glede terapije ( LSWT, P-Shot).

Lep pozdrav,
mag. Marko Lovšin dr.med."
Posttravmatska stresna motnja,"Zdravo
kot otrok sem bil zaradi očetovih izpadov od drog in nasilnega vedenja,dobil diagnozo posttravmatska stresna motnja. Od takrat pomnim da sem biu večinoma časa brez obrvi( pulim si jih samo ko spim, med spanjem) tako da se zbudim brez desne obrvi ali pa brez obeh, na vsake toliko tednov, sploh če me čaka naslednji dan služba ali karkoli kar mi povzroča stres tudi slabo spim brez energije, stiskanje v predelu pljuc sploh med ljudmi zaradi sramote in misli, včasih me tudi gdaj Špikne ob srcu, 24 7 sem doma, nikoli nism meu redne službe samo tko za par dni ob vikendih, delam kot kuhar ampak mi v službi zaradi vročine steče vse po obrazu od narisanih obrvi res sramota in res je tudi da moški z narisanimi obrvmi izpade velik Gey... In res nočem bit označen za kaj takega... Kot otrok sem bil vodilni otroški maneken, tko da veste da je moja samozavest na dnu od te bolezni... Imam pa še eno hudo motnjo da si nekontrolirano pulim in pogoltnem vse dlake na predlu rok tam kamor dosežem z zobmi kar nemorem nehat, se ustavit .Kolikor vem iz poizvedovanja na internetu se imenuje Trihofagija in me res skrbi za moje življenje in za mojo prihodnost opogumil sem se šele zdaj pri 26 letih delit z vami mojo najbolj temno skrivnost in sramoto... Upam za en dober nasvet in če slučajno veste če bom slučajno hospitaliziran v trenutku ko bom omenil to zdravniku? Ali bom lahko doma z družino med zdravljenjem ? To me najbolj skrbi...","Spoštovani!
Kar iznašate je strašna stiska notranjega otroka, ki mu starš ni bil zaveznik in naklonjeni vzpodbudnik ampak agresor.
Ko smo otroci nimamo kapacitet za obrambo pred nasiljem, ker jih v varnem okolju ustreznih skrbnikov ne potrebujemo, oni nas pa naučijo ustreznega odzivanja.
Tega učenja niste bili deležni zato so vaša čustva, da bi vi preživeli, preplavila razumski del in vas začela obvladovati.
Absolutno izpostavljeno ni indikacija, da bi vas morali zadržati v bolnišnici.
Pogumno spregovorite o zadevi strokovnjaku, veste vsi mi imamo sence, ki nas preganjajo, vendar samo toliko časa, dokler pred njimi bežimo. Ko se ustavimo in jim pogledamo v oči, sence izginejo.
V kolikor želite, se mi lahko oglasite po mejlu, ki je naveden na spletni strani UKCMb jasna.kordiclasic@ukc-mb.si
Vse dobro..."
Izliv semenske tekočine z drobnimi kristalčki,Spoštovani. Med zadnjima dvema izlivoma semenske tekočine sem opazil zelo drobne kristalčke rdečo-rjave-rumene barve. Ped tem teh težav nisem imel. Zanima me kaj bi bilo lahko to? Hvala,"Pozdravljeni!

Vsaka sprememba v semenski tekočini zahteva diagnostično obdelavo. V vašem primeru je potrebno narediti celotno obdelavo prostate pri urologu in bakteriološki pregled seča pri osebnem zdravniku.

Lep pozdrav,
mag. Marko Lovšin, dr. med. specialist urolog"
Sključena drža,"Pozdravljeni. Imam vprašanje glede drže 90° pri svoji tašči. Leta 2019 je padla in si poškodovala vretence (mioslim da L1). Dobila je opornico. Na kontroli je bilo ugotovljeno, da je vretence v redu zaraščeno. Vendar je še vedno čutila bolečino v križu. Poleti 2020 pa je začela hoditi sključeno - hrbtenica 90°in imela je hude bolečine. Po ponovnem RTG slikanju in CT slikanju ni bilo ugotovljenih nobenih fizičnih ovir, ki bi povzročale bolečino. Ni stisnjenih živcev ali kakih kil ipd. Ortoped ji je svetoval naj poskrbi za pokončno držo, vendar ona tega ni zmožna. Hodi s pomočjo hojice, zaradi bolečin v križu pa večino časa preleži. Ker ima tudi težave pri hoji, ko ji občasno ena noga v kolenu zadrhti preden jo uspe premakniti. Zaradi tega je bila napotena k nevrologu, ki je ugotovil, da ima ""parkinsonizem"" dobila je zdravila Madopar. Mene pa zanima ali je ta ukrivljenost hrbtenice povezana s Parkinsonovo boleznijo ali moramo iskati vzrok kje drugje. Lep pozdrav Jožica G.","Odgovor:
Pozdravljena! Glede na vaše podatke in pretekle preglede bi lahko sklepali, da gre pri vaši tašči za vpliv navedene bolezni v kombinaciji z nizko aktivnostjo in posledično mišično močjo zaradi težav z zadnjih dveh letih. Namreč mišice niso dovolj močne, da bi ohranjale pravilno pozicijo, verjetno pa je vpliv tudi na druge obhrbtenične strukture. Poizkusi naj s krepitvijo stabilizacijskih mišic in v kolikor se bo poznal napredek, lahko s tem nadaljuje. Predlagam pa, da izvaja vaje pod strokovnim nadzorom zaradi njenega stanja, da ne bi prišlo do neželenih komplikacij. Izredno težko je opredeliti učinek v takšnem stanju, saj kot vidite tudi različni specialistični pregledi ne najdejo konkretnega odgovora.

Lep pozdrav,
Dr. Dejan Kernc, specialist za bolečine v križu"
Odstop steklovine,"Na obeh očesih imam odstop steklovine. Glede na to, da se na enem očesu še pojavljajo motnjave, me zanima ali smem telovaditi oziroma kdaj, saj so pri telovadbi prisotni elementi sklanjanja. Hvala in lepo pozdravljeni.","Spoštovana, odstop steklovine je posledica degenerativnih sprememb, starostnih sprememb v steklovini. Te spremembe so pogost pojav, steklovina postaja redkejša, v njej se pa pojavljajo motnjave. Menim, da lahko telovadite, tudi skačete lahko. Predlagam redne kontrole oči 1x letno. V primeru nastanka večje sence pred očesom pa predlagam kontrolo takoj.

Dušan Pušnik, dr. med. specialist oftalmologije."
Sinova nejasna zdravstvena situacija,"Pozdravljeni
Obračam se na vas kot obupana mamica skoraj 10 letnega fantka. Naj vam opišem najine težave. A še pred tem naj vam povem, da je bil prej čisto normalen 9 letni fantek. Vse se je začelo lani novembra 2020 sprva so se pojavili na njegovih spodnjicah majhni madeži in sem si mislila, da si pač ni dobro obrisal svoje ritke ko je šel na stranišče. Nato je to postalo vse bolj pogosto in madeži so postali vedno večji tudi ušlo mu je v spodnje hlačke. To se je začelo pol samo stopnjevati tako daleč da sma se morala umit tudi večkrat na dan in si preoblečt spodnje perilo. Ko sem poklicala njegovo osebno zdravnico in ji povedala kaj se z njim dogaja s tem da je bil od drugega leta in pol že čist mi je samo rekla da je to na psihični bazi in da se bo to slej ko prej umirilo. Da mu naj posvetim več časa kajti pozabila sem vam povedat da še ima on brata dvojčka s katerim sta zelo povezana a se njemu to ne dogaja. No sem poskusila tudi to vse sem pustila ob strani in se posvetila njemu predvsem njegovi težavi a tudi to ni pomagalo. Nato sem spet poklicala njegovo zdravnico in jo prosila, če bi lahko ga pripeljala da bi ga pogledala in po dolgem prigovarjanju z njo mi je tudi uspelo. Ko sma prisla ga je sicer pregladala a ni ugotovila nič nenavadnega rekla je da ne rabi nobenih preiskav niti v laboratorij ga ni poslala rekla je da bo minilo a ni še vedno je isto. Karkoli poje gre pol 5do 10 krat na stranišče. Res ne vem več kaj naj naredim. Kakšnemu zdravniku ga naj peljem da bi ga pregledali ker ne verjamem da je vse to na psihi. Ker sem utrujena od vsega tega da morem klicat in prosit da bi mi ga kdo dal k kakšnemu zdravniku da bi ugotovil kaj mu je zakaj se mu je sedaj to pojavilo če prej ni imel nobenih zdravstvenih težav. Bil je kot vsak otrok igriv radoveden. Sedaj ni polovica tega kar je bil prej. Noče se igrat ker se boji da ni mu ušlo. Prosim pomagajte mi komu se naj obrnem k kateremu zdravniku.","Spoštovana mamica,
videti je, da ste se znašli v stiski. Zaradi nejasne zdravstvene situacije s sinom ste že odšli k zdravnici, ki pa vaše stiske ni opazila in sina zgolj na hitro pregledala. V trenutnih časih to sicer ni presenetljivo in je tudi do neke mere razumljivo, pa vendar je tole svojevrstna krivica.
V resnici bi vašem otroku pripadal celosten pregled, kjer bi lažje ugotovili več informacij. Sprašujem se, kako ste se morali počutiti v situaciji, ko ste upali na razrešitev, pojasnilo, morda dodatne nasvete, dobili pa zgolj oznako “stres”. Ne vem, ali ste od šoka kar otrpnili, ali pa ste si mislili, da avtoriteta pač ve. Ne glede na to, kaj se je dogajalo v vašem telesu, mu lahko prisluhnete in ga pomirite. Če čutite, da rabite več informacij in da vas bodo te pomirile, zaprosite za pomoč zdravnike. Če čutite, da so potrebne še dodatne preiskave, se lahko odločite za samoplačniški pregled, ali pa jih prosite odločna za več preiskav. Pregled vsakomur konec koncev pripada. Pa vendar se pri otrocih vsi malo ustavimo in jim poskušamo prihraniti dodatne preglede, če je to le možno. Zato bi se ustavila pri pojmu psihosomatike.

Znanost iz leta v leto bolj ugotavlja, da je psihosomatskih bolezni veliko, da sta telo in razum prepletena in da veliko bolezni nastane iz psihološkega razloga. To je vsem staršem morda težko slišati, ampak to ne pomeni, da ste vi kakorkoli krivi, pomeni pa, da je otrok morda razvil takšen način sporočanja, da se telo ne počuti v redu. Regresija - nazadovanje v spretnosti, ki jo je otrok že osvojil, je res eden glavnih pokazateljev tega. Navadno pa se stres pri otrocih pokaže na področju osnovnih človekovih potreb: spanja, prehranjevanja in izločanja. Zelo pogosto se kot posledica težke izkušnje razvije prekomerna stiska, ki povzroča toliko napetosti v telesu, da oseba ne more spati, jesti, ali izločati, ali pa bi v eno spala, se prenajedala in izloča prekomerno. Nič od naštetega ni prijetno, je pa žal zelo pogosto.

V lanskem letu se je odvilo ogromno sprememb in terapevti pravimo, da se svet sooča s pojavom tako imenovane akutne travme, z dogodki, ki se jih ni dalo napovedovati, ki so bili polni strahu in napetosti, ki jih je čutiti še danes. Prav tako pa je ogromno sprememb doletelo otroke. Ni naključje, da ob pojavu epidemije psihologi opozarjajo na slabša psihofizična stanja vseh otrok in da naštevajo alarmantne podatke: ne le, da se je večini otrok močno poslabšala motorika, težave zaznavajo tudi na psihološkem področju. Ste vedeli, da je med mladostniki število poskusov samomorov naraslo kar za 30% v primerjavi s prejšnjim letom in da se pojavlja več depresije, tesnob in paničnih napadov? Te številke so res kritične in nam sporočajo, da so otroci in mladostniki v stiski.

Prav enako je možno, da se dogaja pri vas. Meseca novembra, ko se je pri vašem sinu vse začelo, so otroci morali ostati doma. To je za večino pomenilo manj druženja s sošolci in več časa pred ekrani, pogosto pa tudi manj kvalitetnega časa s starši, ki so še vedno morali delati. Ne vem, kakšen je bil vaš oktober in november, prepričana pa sem, da spremembi niste morali uiti. Vse spremembe pa prinašajo ne le pozitiven, ampak tudi negativen stres. Seveda je možno, da se dogaja še kaj, kar ni le epidemija in da je morda fantek v stiski, o kateri ne zmore spregovoriti. Terapevti pogosto opažamo, da otroci izražajo tudi našo stisko, ali pa nosijo v telesu medgeneracijske vzorce prejšnjih generacij. Včasih pri točno določeni starosti začnejo izražati nekaj, kar se je pravzaprav zgodilo že staršu, pa ni nikoli predelal težke izkušnje. Ne želim vas prestrašiti še jaz, toda nemalokrat je takšno vedenje tudi posledica kakšne vrste zlorabe (psihične/fizične/spolne), zato bi bilo dobro, da v pogovoru in predvsem preko igre preverite še to. Morda se greste doma lahko igro vlog preko kakšnih lutk in lutke spregovorijo tudi o težjih temah, kaj se na primer dogaja z otroci, ko staršev ni in podobno. Lahko seveda tudi rišete in preko igre z igračami izveste veliko informacij, zakaj bi se na primer avto v teh dneh ne počutil dobro. Zveni morda smešno, toda otroci preko igre lažje spregovorijo o svojih občutkih. Morda pa tudi razmislite o svojih.

Če ste v skrbeh, da nikakor ne morete ugotoviti nekaj psihičnega in čutite, da je, vam morda lahko pomagamo terapevti ali klinični psihologi ali pedopsihiatri. Verjamem pa, da boste uspešni že sami. Za podoben primer mi je nedavno mamica razlagala, da je bila težava zunanja, v vrtcu… Nisem zdravnica, toda seveda so diagnoze lahko različne, kot so npr. sindrom razdražljivega črevesja, prelivno črevo, kronično vnetna črevesna bolezen (Chrohnova, ulcerozni kolitis), kontradiktorno kronično zaprtje, intoleranca na gluten ali celiakija (ki jo lahko izločite sami z brezglutensko dieto), alergija na kazein - mlečno beljakovino,... In seveda lahko zaprosite za napotnico za gastroenterologa. Osebni zdravniki lahko za vnetne črevesne bolezni preverijo CRP v krvi in druge vnetne parametre in kalprotektin, preko oddaje blata v laboratoriju. Nekateri priporočajo tudi bioresonanco. Toda moram vas opozoriti, da za črevesne bolezni velja, da so psihosomatske in diagnoza pravzaprav ne reši vaše osnovne težave. Ta je v tem, da še vedno ne vemo, zakaj trpi vaš sin. Če vzroka kljub igri in iskanju ne boste našli, vam svetujem, da poiščete strokovno pomoč družinskega terapevta.

Vse dobro vam želim,
družinska terapevtka Katja Knez Steinbuch"
Težave z nohtom,"Spoštovani,
že 5 let opažam, da mi se na nožnih palcih prelomi noht po diagonali. Po navadi na sredini ali na samem začetku nohta. v ta namen prilagam tudi 2 fotografiji: na eni je začetek lomljenja, na drugi pa noht po približno treh mesecih preloma. Pri osebni zdravnici sem že bila in je noht pregledala. Rekla je, da glivice niso in vse kar se da narediti je to, da se noht kirurško spuli. Nikakor torej ne morem ugotoviti vzroka preloma nohta. Po navadi se to zgodi ob koncu poletja in potem imam prelomljen noht vse do naslednjega poletja (dokler ne izraste). Je pa zadeva zelo nadležna, saj napol prelomljen noht zelo boli, saj ga vsaka obutev ali nogavica razdraži. Vsako leto torej 6 mesecev trpim te probleme, dokler noht ne preraste. Vljudno vas prosim za vaš nasvet, kaj bi lahko bilo narobe, da se mi samo ta dva nohta na palcu vsako leto prelomita počez. Najlepša hvala in lep pozdrav. Nina","»Svetujem odvzem materiala za mikološki pregled predela »okvarjenega« nohta in po prejemu izvida ustrezno zdravljenje.
Lepo vas pozdravljam,
prim. mag. Metka Adamič, dr. med.,
specialistka dermatovenerologije, svetnica"
Udarec v mezinec,"Pozdravljeni! Dne 28.1.2021 sem dobil udarec v mezinec na levi roki. Po ravnanju prsta sem nato nosil 7 dni longeto, nato sem jo snel in pocasi zacel razgibavati prst v mlacni vodi. Stanje se je izboljsalo, ne cutim vec pretiranih bolecin v prstu, lahko opravljam skoraj vsa opravila. Vendar je prst se vedno okoli sklepa dokaj mocno otecen in se vedno ne morem stisniti pesti skupaj, kot da bi od sklepa navzdol bil prst še popolnoma trd. Zanima me ali z nadaljnim razgibavanjem lahko spravim prst nazaj v stanje pred poskodbo ali bo ostal tak kot je?","Spoštovana

Očitno je šlo za zvin, ali vsaj delni izpah sklepa.
Pri tovrstnih poškodbah pride do natrganja delov sklepne ovojnice in sklepnih vezi, kar ima za posledico nastanek brazgotinskega tkiva, ki je debelejše in manj elastično. Posledično je področje zadebeljeno in manj elastično (zmanjšan obseg gibljivosti).
Rehabilitacija po tovrstnih poškodbah traja običajno več mesecev, lahko tudi do enega leta.
Vsekakor lahko z razgibavanjem postopno odpravite vse posledice poškodbe. Pomembno je,da roko poskušate uporabljati za vsakdanja opravila brez posebnih omejitev.
Priporočam še masažo prsta od konice proti dlani, vsaj enkrat dnevno 10-20 minut.

Uspešno rehabilitacijo vam želim.

prim. Erik Vrabič, dr.med.
specialist plastične, rekonstrukcijske, estetske in splošne kirurgije"
Sledovi krvi ob čiščenju ušesa,"Spoštovani, sem 61-letni upokojenec. Že kakšna dva meseca opažam ob čiščenju desnega ušesa na vatirani palčki sledove krvi. Bolečin ni, sluh normalen. V terapiji imam Sumamed 250 mg 3 x tedensko že kakšni dve leti. Je možna povezava antibiotik - kri.","Ponavadi je povezava Aspirin 100 kri, Marevan kri, Brillique... to so zdravila za redčenje krvi, ko je človek podplut že ob minimalni poškodbi ali pritisku. lahko pa se pojavijo sledovi krvi tudi pri hemoragičnem vnetju zunanjega sluhovoda, to je virusnio vnetje, ki se ga ljudje in lečeči zdravniki ustrašijo. Ob tem vnetju poči krvav mehurček, ki je posledica vnetja, izgleda pa kot krvav žulj, samo da je v sluhovodu.

Načeloma se baby palčk izogibajte. Če pa bodo težave kljub temu, pa naj Vas pregleda vaš zdravnik in oceni potrebo po ORL specialistu.

S spoštovanjem in čim bolj zdravo v pomlad.

Štefan Spudič, dr.med. spec. ORL"
Izpuščaji pod očesom,"Pod očesom so se mi pojavili drobceni izpuščaji, ki malo srbijo. Zanima me, kaj bi lahko to bilo.","“Spoštovana,

izpuščaj, ki ga opisujete je lahko iz različnih razlogov: preobčutljivost na katero od negovalnih oziroma kozmetičnih sredstev, lahko da gre za poseben dermatitis, ki se pojavlja na očesnih vekah (periorificielni dermatitits), ali pa kaj tretjega.
Zaenkrat vam svetujem, da opustite uporabo vseh kozmetičnih sredstev in da vsaj 2-3 tedne uporabljate za nego le čiščenje (umivanje z mlačno vodo in blagim detergentom) ter za mazanje indiferentno kremo, ki jo nabavite v lekarni (na primer Bepanthen kremo…)
V kolikor se stanje ne bo umirilo, pa bo potreben obisk dermatologa. Pogosto takšne dermatoze ne izzvenijo spontano; največja napaka je, če jih začnemo mazati s hormosnkimi - kortikosteroidnimi sredstvi, saj lahko to stanje sčasoma še poslabša
Lepo vas pozdravljam,''

prim. mag. Metka Adamič, dr. med.,"
Vnetje obnohtja,"Pozdravljeni, ob nohtu se mi je vnelo tkivo, prst na roki na koncu zadebeljen, topel, čuti se utrip, ob pritisku rahlo boli. V preteklosti se mi je vnetje že tako poslabšalo, da je bil potreben poseg zdravnice, ki mi je ročno iztisnila gnoj. Zdaj ne vem, ali je že gnojno, bi pa rada preprečila, da gre na slabše. Kaj lahko naredim, da čimprej izgine? Ter kako si lahko dolgoročno pomagam? Berem, da je pogost povzročitelj glivica kandida in glede na to, da se mi ponavljajo tudi ginekološka vnetja, se mi zdi, da bi lahko bila povezava. Hvala in lp, Lexi","“Spoštovana,
vnetje obnohtja (paronihija) najbolj pogosto povzročajo bakterije (stafilokoki, streptokoki, psevdomonas ali druge), redkeje tudi kvasovke (na primer kandida). Vnetje tkiva ob nohtu nastane ob vdoru mikroorganizmov zradai poškodovane obnohtne kožice (rezanje/manikura, grizenje…), zaradi poškodbe nohtne posteljice ali zaradi pogostega močenja in uporabe agresivnih čistil, detergentov. To lahko še pospeši dolgotrajna nošnja gumijastih rokavic ali rokavic iz lateksa…pod katerimi se koža zmehča, oslabi se njena naravna maščobna prevleka/bariera, ki jo ščiti, v vlažnem in toplem okolju se mikroorganizmi še laže razmnožujejo.
Ob prvih znakih svetujemo predvsem tople obkladke, ovoje. Zdravniki praviloma predpišemo antibiotik, lokalno razmaknemo predel med nohtom in obnohtsno kožico, vstavimo sterilno gazico, da gnoj, ki nastaja lahko izceja.
V bodoče vam priporočam, da se, kar se da, izogibate zgoraj omenjenim manipulacijam. Le tako lahko preprečite nastanek težav.
Lepo vas pozdravljam,''

prim. mag. Metka Adamič, dr. med.,"
Anksioznost in panična motnja,"Pozdravljeni, zadnje 6 let se borim z anksioznostjo in panicno motnjo (agorafobija) prav tako z rahlim nedefiniranim gastritisom. Z raznimi metodami izpostavljanja in z zamenjavo sluzbe (stres) imam zadnje leto paniko pod kontrolo. Se vedno se mi pa dostikrat dogaja da iz jasnega izgubim moc, zacnem se trosit in imam obcutek da bom padel skupaj, tezje pridem do sape, vrti se mi. Poznam panicne napade in obcutke ob njem, vendar se mi zdijo ti napadi drugacni. Sprozijo se nakljucno ko nisem v stresnih situacijah in nisem dehidriran ali podhranjen, nisem tudi slabokrven. Imam normalen pritisk ter krvni sladkor ob teh napadih. Prav tako sem v otrostvu prestal operacijo srca (luknja na prekatu) vendar za to ne jemljem zdravil. Izogibam se obiska pri zdravniku ravno iz razloga ker me vsi napotijo do psihiatra. Ze panika sama je resno nacela mojo osebno kot poslovno zivljenje. Prestal sem vse mozne preiskave ki niso pokazale nic konkretnega. Nisem pa prestal preiskave CT ali MR glave, kar bi si zelel ampak ne upam. Star sem 33 let, normalne teze, nimam drugih slabih navad razen kajenja (10 na dan) katerega sem ze veckrat poskusil opustit vendar se mi takrat vrnejo panicni napadi. Zaradi tega zacaranega kroga se pocutim popolnoma nemocnega in obupanega. Kaj mi svetujete? Lp","Spoštovani!
Panična motnja je samo posledica dalj časa trajajočih težav na področju konstruktivnih soočanj z lastnimi čustvi.
V kolikor nismo vešči sprotnega prepoznavanja, ubeseditve, sprejemanja čustev, zlasti tistih neprijetnih, in pred njimi bežimo, ali jih potlačujemo, se nam nakopičene in nepredelane kot bumerang vrnejo, v podobi prebojev intenzivnih tesnob, ki imajo lahko rušilno in zastrašujočo moč.
Mislim, da so anksiozna simptomatika in panične atake ponavadi le poskus sporazumevanja naše notranjosti, duše in psihe, z nami samimi. Iskanje stika, iskanje potrditev obstoja našega čustvenega sveta, ki je, čeprav neviden, še kako pomemben in aktiven.
V kolikor si ne upamo priznati določenih dejstev in v okoliščinah, ki bi jih lahko spremenili trmasto vztrajamo, ali pa se upiramo tistim, ki jih ni mogoče spremeniti, in slednjih nočemo sprejeti, je normalno, da intrapsihičnega ravnovesja ne moremo vzpostaviti.
Psiha zato svojo stisko, slej kot prej,izraža na tak način.
Težko vam svetujem, kaj naredite, ne poznam vas, vendar pa, če vam lahko predlagam le eno,
bi vam toplo priporočala, da se skušate ponovno povezat s samim seboj, postanite sebi najboljši prijatelj in ne skrivajte se za fasado, ki je okolici sprejemljiva in dopadljiva, z vami pa nima nič skupnega.
V odnosih z drugimi je potrebno znati postavljati meje, meje, ki zaščitijo naš čas in energijo, ki ju velikokrat po nepotrebnem razsipavamo, ker se bojimo drugim zamerit in postavit zase.
Takšna naša omahljivost in boječnost, sebe postaviti na prvo mesto, nam kratkoročno prihrani marsikatero zamero ali konflikt, cena, ki pa jo na dolgi rok plačamo, pa gre na račun našega psihičnega in telesnega zdravja.
Delajte v smeri pristnosti in iskanja stika z avtentičnim selfom, Jasna"
Obsesivna kompulzivna motnja,"Pozdravljeni. Imam sina, starega 13. let, ki že pol leta kaže vse znake OKM in sicer s pretiranim umivanjem, strahom pred dotikom ""umazanih"" stvari, steklenic s čistili (najsi bo to le detergent za pomivanje posode), ne dotika se ničesar, kar bi ga lahko okužilo, umazalo. V primeru dotika pa si dvakrat z milom natančno umije roke. Vsaka stvar mu predstavlja vir okužbe. Kaj naj naredim, saj vidim, da je v stiski in ne more preko sebe? Hvala za odgovor. Lep pozdrav, Barbara","Spoštovani!
Vsekakor je omenjena simptomatika obsesivne potrebe po ustvarjanju varnega in sterilnega okolja lahko v sklopu prilagoditvene motnje, zaradi časa v katerem smo se znašli.
Po mojem mnenje je vzrok omajan občutek varnosti, ki ga vaš fant skuša umetno ojačati tako, da kontrolira svoje zunanje okolje in vse morebitne klice v njem.
Zagotovo je misija, ki si jo je zadal, misija nemogoče. Obsesivne misli, ki se mu vrivajo v um, ga strašijo pred okužbo, trenutno se pomiri s kompulzijo umivanja ali pretiranega varovanja pred potencialnimi patogeni.
Predlagam, da se z njim pogovorite, iskreno,uglašeno na njegovo dojemanje sveta in nevarnosti v njem. Poskušajta se najprej uglasiti na mentalnem in emotivnem nivoju, čeprav se nam kot staršem marsikatera skrb otroka zdi smešna in pretirana, ni zato nič manj pomembna, kot je naša,
in nič manj otrok zaradi nje ne trpi.
Pomembno je, ne reagirati na impulz prisilne misli, sicer kratkoročno kompulzivni akt ( umivanje rok) omili tesnobo vendar jo pa dolgoročno vzdržuje in intenzivira.
Osnovna lekcija, ki jo v življenju moramo osvojiti je sprejemanje dejstva, da nad večino stvari, ki se nam v življenju pripetijo nimamo kontrole. To dejstvo nas istočasno tudi odvezuje odgovornosti za naključne nezaželjenosti, ki se nam v življenju zgodijo.
Pomembno je usmeriti se na tisto, kar pa lahko kontroliramo in to smo mi sami, naš notranji čustveni svet, naše misli, ki jim ni potrebno pripisovat verodostojnosti in 100% resnice.
Um, ki je preplašen je prepojen z ustrahujočimi mislimi, s katastrofičnimi napovedmi, kaj vse se bo zgodilo mi pa tega ne bomo znali obvladat. Um, ki se boji, vklopi negativni mentalni filter, ki samo negativno monitorira in prečesava okolico, v prepričanju, da bo našel razloge, ki bodo skrbi potrdile.
Pomembno je, da mislim dovolimo priti in jih opazujemo, kako gredo iz naše glave, kot oblaki na nebu, stran. Nato načrtno izberemo in se usmerimo na misel, ki nas nagovarja k temu, da se je doslej vse ugodno razpletlo, da smo dolga leta živeli brez prisilne kontrole pa vseeno preživeli....... Sami sebe moramo znati pomiriti, razviti notranjega negovalca, ki zna katastofični mentalni klepet utišati, in ga nadomestiti z razbremenjujočimi pomiritvenimi trditvami.
V kolikor bi se zadeva intenzivirala, predlagam obisk kliničnega otroškega psihologa ali pedopsihiatra, Jasna"
